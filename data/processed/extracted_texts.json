{
  "/home/gio/Documents/machine_learning/georgian-tax-rag/data/temp_downloads/გადაწყვეტილება №25852_2_2025.pdf": "№25852/2/2025\n10 თებერვალი 2026\n \nგ ა დ ა წ ყ ვ ე ტ ი ლ ე ბ ა\n \n \nმომჩივანი: შპს „------“ (ს/ნ „------“)\nმოპასუხე: აუდიტის დეპარტამენტი\n \nსაქართველოს ფინანსთა სამინისტროსთან არსებულმა დავების განხილვის \nსაბჭომ,29.01.2026 წელს განიხილა და მიიღო გადაწყვეტილება შპს „------“-ის 12.09.2025 \nწელს რეგისტრირებულ საჩივარზე (რეგისტრაციის №25852/2/2025). \n \nდავის საგანი:\nსაქართველოს ფინანსთა სამინისტროსთან არსებული დავების განხილვის საბჭოს \n20.09.2024 წლის №23481/2/2024 წლის გადაწყვეტილების აღსრულების შედეგები.\n \nგასაჩივრებული გადაწყვეტილება:\nაუდიტის დეპარტამენტის 15.07.2025 წლის №006-266 კორექტირებული საგადასახადო \nმოთხოვნა. \n \nდარიცხული თანხა: 237 203.9 ლარი.\nმათ შორის:\nგადასახადი - 118 502\nდღგ - 67 214\nსაშემოსავლო გადასახადი - 51 288\nჯარიმა - 59 251\nსაურავი - 59 450.9\n \nპროცედურული გარემოებები\nშემოსავლების სამსახურის აუდიტის დეპარტამენტის მიერ ჩატარდა მომჩივნის \nსაქმიანობის, 18.03.2020 წლიდან 1.02.2023 წლამდე პერიოდის, საგადასახადო \nშემოწმება. შემოწმების შედეგები აისახა 2023 წლის 12 ივნისის საგადასახადო \nშემოწმების აქტში, რომლის მიხედვით, სადავო დარიცხვა განპირობებულია შემდეგი \nგარემოებებით:\n- კომპანია დაფუძნდა 2020 წლის 18 მარტს. 2020 წლის მაისის თვეში გადასახადის \nგადამხდელს შეძენილი აქვს იმპორტით 8 760 ცალი საწოლის თეთრეული , ხოლო \nსაგადასახადო ანგარიშფაქტურის (ეა- №„------“) საფუძველზე 8 726 ცალი ფეხსაცმელი \nშპს „------“-დან. საგადასახადო მონიტორინგის დეპარტამენტის 2023 წლის 28 მარტის \n№6127 ბრძანების საფუძველზე ჩატარებული ინვენტარიზაციის მონაცემების მიხედვით, \nგადასახადის გადამხდელის სასაქონლო-მატერიალური\nფასეულობების ნაშთი შეადგენს ნულს. ამდენად, საგადასახადო კოდექსის 73-ე მუხლის \nმე-5 ნაწილის საფუძველზე, საგადასახადო ვალდებულებები განისაზღვრა \nარაპირდაპირი მეთოდით. კერძოდ, მოძიებულ იქნა მსგავსი საქმიანობის სფეროს მქონე \nკომპანიების აუდირებული ფასნამატი საწოლის თეთრეულზე (77%) და ფეხსაცმელზე \n(45%), რომელიც გავრცელდა შეძენილი სასაქონლო-მატერიალური ფასეულობების \nთვითღირებულებაზე. შემოწმებით, სასაქონლო-მატერიალური ფასეულობები \nრეალიზებულად განხილული იქნა 2020 წლის დეკემბრის საანგარიშო პერიოდში, \nშესაბამისად გადასახადის გადამხდელს დაერიცხა დღგ და დაეკისრა ჯარიმა \nსაგადასახადო კოდექსის 275-ე მუხლის საფუძველზე; \n- დამუშავდა შემოსავლების სამსახურის გადასახადების ადმინისტრირების \n\nსაინფორმაციო სისტემის მონაცემები და შემოწმების ხელთ არსებული სხვა \nდოკუმენტები. საგადასახადო მონიტორინგის დეპარტამენტის 2023 წლის 6 მარტის \n№4181 ბრძანების საფუძველზე დაინიშნა გადასახადის გადამხდელის ფულადი \nსახსრების ინვენტარიზაცია, თუმცა გადასახადის გადამხდელთან დაკავშირება და \nმოძიება ვერ მოხერხდა. ჩაითვალა, რომ გადასახადის გადამხდელის სალაროში \nფიქსირდება ნული ლარი, დებიტორული დავალიანება არ გააჩნია, ხოლო \nკრედიტორული დავალიანების მიზნებისთვის გათვალისწინებულ იქნა შეძენის \nღირებულება სრულად ურთიერთშედარების აქტების საფუძველზე.\nყოველივე ზემოაღნიშნულიდან გამომდინარე, განისაზღვრა ფულის ნაშთი, რომელიც \nგადასახადის გადამხდელს სალაროში უნდა უფიქსირდებოდეს. შედეგად, \nინვენტარიზაციით დადგენილ სალაროს ნაშთსა და შემოწმებით დადგენილ ნაშთს \nშორის სხვაობა ჩაითვალა დირექტორზე გაცემულ ხელფასად შესამოწმებელი პერიოდის \nბოლოს. გადასახადის გადამხდელს დაერიცხა საშემოსავლო გადასახადი და დაეკისრა \nჯარიმა საგადასახადო კოდექსის 275-ე მუხლის თანახმად.\nშემოწმების აქტის საფუძველზე გამოიცა აუდიტის დეპარტამენტის 2023 წლის 14 \nივნისის №13409 ბრძანება და №006-250 საგადასახადო მოთხოვნა, რაც გასაჩივრდა \nშემოსავლების სამსახურში. შემოსავლების სამსახურის 29.09.2023 წლის №24133 \nბრძანებით საჩივარი არ დაკმაყოფილდა, რაც გასაჩივრდა საქართველოს ფინანსთა \nსამინისტროსთან არსებულ დავების განხილვის საბჭოში, რომლის 22.12.2023 წლის \n№21152/2/2023 გადაწყვეტილებით საჩივარი, გადასახადის გადამხდელის \nმონაწილეობით, ხელახლა განსახილველად დაუბრუნდა შემოსავლების სამსახურს. \nშემოსავლების სამსახურმა დაბრუნებული საჩივარი 1.04.2024 წლის №7105 ბრძანებით \nარ დააკმაყოფილა, რაც გასაჩივრდა საქართველოს ფინანსთა სამინისტროსთან \nარსებულ დავების განხილვის საბჭოში, რომლის 20.09.2024 წლის №23481/2/2025 \nგადაწყვეტილებით საჩივარი ნაწილობრივ დაკმაყოფილდა, აუდიტის დეპარტამენტს \nდაევალა, მომჩივნის არგუმენტების შესწავლა და სათანადო საფუძვლების არსებობის \nშემთხვევაში, შემოწმებით დარიცხული თანხების კორექტირება (შემცირება). \nსაბჭოს აღნიშნული გადაწყვეტილების აღსრულების შედეგად, აუდიტის \nდეპარტამენტის 20.07.2025 წლის დასკვნის საფუძველზე, შემოწმებით დარიცხული \nთანხები არ შემცირდა, აღნიშნულის საფუძველზე გამოიცა აუდიტის დეპარტამენტის \n15.07.2025 წლის №006-266 კორექტირებული საგადასახადო მოთხოვნა, რაც გასაჩივრდა \nსაქართველოს ფინანსთა სამინისტროსთან არსებულ დავების განხილვის საბჭოში.\n \nმომჩივნის არგუმენტაცია\nგადაანგარიშების დასკვნიდან გაუგებარია, თუ რა საფუძვლით არ გაითვალისწინა \nაუდიტის დეპარტამენტმა წარდგენილი მტკიცებულებები, მათ შორის გაანგარიშების \nცხრილები, იმ პირობებში როდესაც საბჭოს მიერ გათვალისწინებული იქნა \nმტკიცებულებები და დაავალა აუდიტის დეპარტამენტს საკითხის ხელახლა შესწავლა.\nგადაანგარიშების დასკვნიდან სრულიად გაუგებარია, თუ რა არგუმენტაცია ან \nმტკიცებულება არ იქნა გაზიარებული, რათა მოახდინოს შესაბამისი კვალიფიციური \nსაჩივრის წარმოდგენა და დარღვეული უფლების აღდგენა. ამდენად, შემოიფარგლება \nიმავე არგუმენტაციით რაც დავების განხილვის საბჭოში ქონდა წარდგენილი.\nარ ეთანხმება აუდიტორის შეფასებას, ვინაიდან სრულად არ იქნა გათვალისწინებული \nმათ მიერ წარდგენილი დოკუმენტაცია/არგუმენტაცია. დაუსაბუთებელია სხვა \nანალოგიური საქმიანობის მქონე აუდირებული კომპანიის ფასნამატის მათზე \nმისადაგება, ვინაიდან \"-----\"-ს ტერიტორიაზე, საშუალო საცალო რეალიზაცია შეადგენს \nჯამურად 50%-ს, ხოლო საქონლის იმპორტიორის მიერ ან იმპორტიორისგან შეძენილი \nსაქონლის ე.წ. გადამყიდველებზე მიწოდების შემთხვევაში, საშუალო ფასნამატი \nმერყეობს 20-დან 40%-მდე. როგორც აუდიტის დეპარტამენტის აქტშია აღნიშნული, \nგადასახადის გადამხდელის მიერ მოხდა ორი სახის საქონლის შეძენა - ფეხსაცმლის, \nადგილობრივი იმპორტიორისგან, ხოლო თეთრეული, გადასახადის გადამხდელის მიერ \nჩინეთიდან იქნა იმპორტირებული.\n\nკომპანიის მიერ გამოთხოვილ იქნა ინფორმაცია სხვადასხვა, მსგავსი, ანალოგიური \nსაქმიანობის მქონე პირებისგან, რომლებიც ანალოგიურ პერიოდში, ანალოგიურ \nადგილზე ახდენდნენ საქონლის რეალიზაციას, რომელთა მიერ მიწოდებული \nინფორმაციით, საშუალო ფასნამატი შეადგენს 20-დან 40%- მდე.\nთუ კი დავუშვებთ, არაპირდაპირი მეთოდის გამოყენებით, სხვა აუდირებული კომპანიის \nშედარებას და მის საფუძველზე გადასახადის გადამხდელზე ფასნამატის \nგავრცელებას, ასეთ შემთხვევაში, გამოყენებული ინფორმაცია უნდა წარმოადგენდეს \nკანონიერ ძალაში შესულ დარიცხვას/აქტს. მისთვის უცნობია თუ, რომელი ან რა სახის \nაუდირებული საქმიანობის მქონე კომპანიის ფასნამატი იქნა გამოყენებული და რის \nმიხედვით მოახდინა შემოწმებამ 77%-იანი მარჟის მიკუთვნება.\nდავების განხილვის საბჭოში წარმოადგინა სხვა პირებისგან მიწოდებული \nინფორმაციის, მათ შორის აუდირებული კომპანიების ფასნამატის შესაბამისად \nგაანგარიშებული ცხრილი, რომლის მიხედვითაც, თეთრეულის შემთხვევაში საშუალო \nფასნამატი შეადგენს 47%-ს, ხოლო ფეხსაცმლის შემთხვევაში 32%-ს.ვინაიდან, \nკომპანიის მიერ არ ხდებოდა საქონლის დოკუმენტური რეალიზაცია, ყოველგვარ \nშესაძლებლობას მოკლებულია წარმოადგინოს დოკუმენტური ფასნამატის ამსახველი \nინფორმაცია. ამდენად, დავების განხილვის საბჭოს თხოვს გამოიკვლიოს გამოიყენა თუ \nარა შემოწმებამ აუდირებული, კანონიერ ძალაში შესული საშუალო ფასნამატი, \nწინააღმდეგ შემთხვევაში, დაევალოს შემმოწმებელ ორგანოს საკითხის ხელახლა \nშესწავლა და კომპანიის მიერ წარმოდგენილი გაანგარიშების ცხრილის მიხედვით, \nდარიცხული თანხების კორექტირება.\nფასნამატის გაანგარიშების შედეგად, ფულადი ნაშთის დირექტორზე გაცემულ \nხელფასად განხილვასთან დაკავშირებით მათი არგუმენტაცია/მოთხოვნა იგივეა, რაც \nპირველ სადავო საკითხში, თუ მოხდება დასაბეგრი ბრუნვის კორექტირება, შესაბამისად \nწარმოიშობა საშემოსავლო გადასახადში დარიცხული თანხების შემცირების \nსაფუძველი.\nწარმოდგენილი მტკიცებულებების და არგუმენტაციის გათვალისწინებით, ითხოვს, \nდაევალოს აუდიტის დეპარტამენტს, გადასახადის გადამხდელის მიერ წარდგენილი \nარგუმენტაციის/მტკიცებულების გათვალისწინებით, დამატებით დარიცხული \nსაგადასახდო ვალდებულებების შემცირება.\nროგორც აღნიშნა, ანალოგიური საქმიანობის მქონე კომპანიის მიმართაც შედგენილია \nსაგადასახადო შემოწმების აქტი, სადაც ფასნამატთან მიმართებით წარდგენილი აქვს \nსაჩივარი და ელოდება შემოსავლების სამსახურის გადაწყვეტილებას. ამდენად, \nითხოვს საჩივრის განხილვის შეჩერებას, ვიდრე ზემოხსენებულ საკითხთან მიმართებით \nარ იქნება საბოლოო გადაწყვეტილება მიღებული. \n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაქართველოს ფინანსთა სამინისტროსთან არსებულ დავების განხილვის საბჭოს \n20.09.2024 წლის №23481/2/2025 გადაწყვეტილებით აუდიტის დეპარტამენტს დაევალა, \nმომჩივნის არგუმენტების შესწავლა და სათანადო საფუძვლების არსებობის \nშემთხვევაში, შემოწმებით დარიცხული თანხების კორექტირება (შემცირება). \nდავების განხილვის საბჭოს ხსენებული გადაწყვეტილების აღსრულების შედეგად, \nშემოწმებით დარიცხული თანხები არ შემცირდა, ხოლო აუდიტის დეპარტამენტის \n20.07.2025 წლის დასკვნიდან ირკვევა, რომ გადაანგარიშების ფარგლებში, აუდიტის \nდეპარტამენტის მიერ შესწავლილი იქნა მომჩივნის არგუმენტები, არსებული მასალები \nდა სხვა ფაქტობრივი გარემოებები, რომელსაც შესაძლოა გავლენა მოეხდინა \nშემოწმების აქტით დარიცხულ შედეგებზე, შესწავლის შედეგად, შემოწმებით \nგანსაზღვრული საგადასახადო ვალდებულებები არ დაექვემდებარა კორექტირებას \n(შემცირებას).\nმომჩივანი წარმოდგენილ საჩივრით გარდა იმისა, რომ არ ეთანხმება გადაანგარიშების \n\nშედეგებს, წარმოადგენს მანამდე წარმოდგენილის ანალოგიურ \nარგუმენტებს/პოზიციებს, რაც ცნობილია საბჭოსათვის, კერძოდ, წარმოადგენს სხვა \nპირებისგან მიწოდებული ინფორმაციის, მათ შორის აუდირებული კომპანიების \nფასნამატის შესაბამისად გაანგარიშებულ ცხრილს და აღნიშნავს, რომ აღნიშნული \nცხრილის მიხედვით, თეთრეულის შემთხვევაში საშუალო ფასნამატი შეადგენს 47%-ს, \nხოლო ფეხსაცმლის შემთხვევაში 32%-ს. ვინაიდან, კომპანიის მიერ არ ხდებოდა \nსაქონლის დოკუმენტური რეალიზაცია, მოკლებულია შესაძლებლობას წარმოადგინოს \nდოკუმენტური ფასნამატის ამსახველი ინფორმაცია. ითხოვს, გამოიკვლიოს გამოიყენა \nთუ არა შემოწმებამ აუდირებული, კანონიერ ძალაში შესული საშუალო ფასნამატი, \nწინააღმდეგ შემთხვევაში, დაევალოს საკითხის ხელახლა შესწავლა და დარიცხული \nთანხების კორექტირება კომპანიის მიერ წარმოდგენილი გაანგარიშების ცხრილის \nმიხედვით. ამასთან, თუ მოხდება დასაბეგრი ბრუნვის კორექტირება, შესაბამისად \nწარმოიშობა საშემოსავლო გადასახადში დარიცხული თანხების შემცირების \nსაფუძველიც. წარმოდგენილი მტკიცებულებების და არგუმენტაციის გათვალისწინებით, \nითხოვს, აუდიტის დეპარტამენტს დაევალოს, გადასახადის გადამხდელის მიერ \nწარდგენილი არგუმენტაციის/მტკიცებულების გათვალისწინებით, დამატებით \nდარიცხული საგადასახდო ვალდებულებების შემცირება.\nსაბჭოს 14.11.2025 წლის 14 ნოემბრის სხდომაზე, საჩივრის ზეპირი განხილვა \nგანხორციელდა გადასახადის გადამხდელის წარმომადგენლის მონაწილეობით, \nრომელმაც წარმოადგინა საჩივარში დაფიქსირებულის ანალოგიური \nარგუმენტები/პოზიციები, ამასთან აღნიშნა, რომ წარადგინა ფასნამატის გაანგარიშება \nრომელიც დოკუმენტებზეა დაფუძნებული, მაგრამ რატომ არ მოხდა შემოწმებით \nდარიცხული თანხების გადაანგარიშება მისთვის გაუგებარია, თუ წარდგენილი არ იყო \nსაკმარისი დოკუმენტაცია, ხომ უნდა მოეთხოვა. თუ, მისი წარდგენილი გაანგარიშება \nარასწორია, არის მეორე კომპანია, რომელზეც მიუთითებდა, კერძოდ შპს „------“, რომლის \nწარმომადგენელიც თავად არის, რომელსაც ანალოგიურად აქვს როგორც ადგილობრივ \nშეძენები, ისე იმპორტირებული პროდუქცია, მისი მონაცემებით, ფასნამატები \nიმპორტირებულზე 47%, ხოლო ადგილობრივზე 32%-ა. ამ პროცენტების ფარგლებში \nწარმოადგინა გაანგარიშება ცხრილის სახით საჩივარზე დანართის სახით, ასევე \nაუდიტის დეპარტამენტშიც, თავდაპირველად შემმოწმებელმა გამოიყენა 55%-იანი \nფასნამატი, მაგრამ შემდეგ სხვა კომპანიის მოძიება მოხდა. ანალოგიური საქმიანობის \nმქონე კომპანია შპს „------“-ზე მიმდინარე დავაა, საბჭომ ხელახლა განსახილველად \nდააბრუნა შემოსავლების სამსახურში და იქ გამოყენებული ფასნამატი 77%-ია, \nაღნიშნულ კომპანიაზე ფასნამატთან მიმართებით აქვს წარდგენილი საჩივარი და \nელოდება შემოსავლების სამსახურის გადაწყვეტილებას. ამდენად, ითხოვს საჩივრის \nგანხილვის შეჩერებას, ვიდრე ზემოხსენებულ საკითხთან მიმართებით არ იქნება \nსაბოლოო გადაწყვეტილება მიღებული და ერთად მოხდეს ორივე საჩივრის განხილვა.\nაუდიტის დეპარტამენტის წარმომადგენელმა მომჩივნის არგუმენტებზე აღნიშნა, რომ \nშემოწმების მიერ გამოყენებული იქნა თეთრეულზე 77%-იანი და ფეხსაცმელზე 45%-\nიანი ფასნამატი, თეთრეულზე არა მხოლოდ შპს „------“-ის, არამედ რამდენიმე კომპანიის \nფასნამატი იქნა მოძიებული და რომელიც შეესაბამებოდა კატეგორიების, ტერიტორიის \nმიხედვით ის გამოიყენეს, ანუ 77%-იანი ფასნამატი გამოიყენეს, ხოლო ფეხსაცმელზე \nანალოგიური რომ მოიძიეს უფრო მაღალი ფასნამატი იყო. ფეხსაცმელზე მინიმალური \nანუ, 45%-იანი ფასნამატი იქნა გამოყენებული და 32% რომელ კომპანიიდან და რატომ \nაქვს აღებული მომჩივანს გაუგებარია, გადაანგარიშების ეტაპზე კვლავ შეადარეს სხვა \nკომპანიის ფასნამატებს, მაგრამ აუდიტორის პოზიცია დარჩა უცვლელი. შპს „------“-ს და \nგადასახადის გადამხდელს ზუსტად ერთი და იგივე თეთრეული უფიქსირდებათ.\n2025 წლის 14 ნოემბრის საბჭოს სხდომაზე, საქმისათვის მნიშვნელობის მქონე \nგარემოებების დადგენის და სადავო საკითხზე მართლზომიერი გადაწყვეტილების \nმიღების მიზნით, საბჭომ მიზანშეწონილად მიიჩნია განხილვის შეჩერება შპს „------“-ის \nსაჩივარზე შემოსავლების სამსახურში დავის დასრულებამდე.\n2025 წლის 12 დეკემბრის საბჭოს სხდომაზე, გადასახადის გადამხდელის \n\nწარმომადგენელის არგუმენტის გათვალისწინებით, რომ საჩივარს შპს „------“-თან \nდაკავშირებით წარმოადგენს თვის ბოლოს და ითხოვს ორივე საჩივრის ერთად \nგანხილვას, საბჭომ მიზანშეწონილად მიიჩნია განხილვის შეჩერება.\nსაბჭოს 2025 წლის 29 იანვრის სხდომაზე გადასახადის გადამხდელის \nწარმომადგენელმა წარმოადგინა საჩივარში დაფიქსირებულის ანალოგიური \nარგუმენტები, ამასთან აღნიშნა, რომ ანალოგიური საქმიანობის მქონე კომპანია შპს „------\n“-ზე საჩივრის განხილვა დასრულებულია შემოსავლების სამსახურში და საბჭოში \nწარმოდგენილი აქვს საჩივარი, კვლავაც აღნიშნა, რომ სადავო შემთხვევაში, \nგამოყენებულია შპს „------“-ის 77%-იანი ფასნამატი, წარმოადგინა პოზიციები სადავო \nდარიცხვასთან მიმართებით, მაგრამ არ წარმოუდგენია ისეთი არგუმენტები ან/და \nპოზიცია რაც შეცვლიდა დადგენილ გარემოებებს და შემოწმებით დარიცხული თანხების \nგადაანგარიშების საფუძველი გახდებოდა.\nაუდიტის დეპარტამენტის წარმომადგენელმა განმარტა, რომ თეთრეულზე \nგამოყენებული იქნა შპს „------“-ის დეკლარირებული ფასნამატი 77%, რადგანაც ორივეს \nერთნაირი კატეგორიის საქონელი აღმოაჩნდათ. რაც შეეხება ფეხსაცმელს არ \nაღმოაჩნდათ იდენტური, ერთნაირი კატეგორიის საქონელი და ამდენად, გამოყენებული \nიქნა აუდირებული სხვა კომპანიის ფასნამატი 45%-ის ოდენობით.\nსაქმესთან არსებული მასალების, მხარეთა არგუმენტაციის და ფაქტობრივი \nგარემოებების გათვალისწინებით, საბჭოს მიაჩნია, რომ აღსრულება \nგანხორციელებულია საბჭოს 20.09.2024 წლის №23481/2/2025 გადაწყვეტილების \nშესაბამისად, საქმისათვის მნიშვნელობის მქონე გარემოებების შესწავლის საფუძველზე \nდა არ არსებობს მომჩივნის მოთხოვნის დაკმაყოფილების საფუძველი.\n \nსაბჭომ იხელმძღვანელა საქართველოს საგადასახადო კოდექსის 304-ე \nმუხლის პირველი ნაწილის „გ“ ქვეპუნქტით და გადაწყვიტა: \n \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში \n(თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის \nჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/გადაწყვეტილება №26385_2_2025.pdf": "№26385/2/2025 \n10 თებერვალი 2026 \n \nგ ა დ ა წ ყ ვ ე ტ ი ლ ე ბ ა\n \nმომჩივანი: შპს „---“ (ს/ნ ---)\nმოპასუხე:  აუდიტის დეპარტამენტი\n \nსაქართველოს ფინანსთა სამინისტროსთან არსებულმა დავების განხილვის საბჭომ, \n30.01.2026 წელს განიხილა და მიიღო გადაწყვეტილება შპს „---“- ის 25.12.2025 წელს \nრეგისტრირებულ საჩივარზე (რეგისტრაციის №26385/2/2025).\n \nდავის საგანი:\nსაგადასახადო ვალდებულებების განსაზღვრა არაპირდაპირი მეთოდით.\n \nგასაჩივრებული გადაწყვეტილება:\n1. აუდიტის დეპარტამენტის 7.10.2025 წლის №056-67 საგადასახადო მოთხოვნა;\n2. შემოსავლების სამსახურის 26.11.2025 წლის №25914 ბრძანება.\n \nდარიცხული თანხა:\n1 063 123,23 ლარი.\nმათ შორის:\nგადასახადი - 674 42,80\nდღგ - 228 741,80\nსაშემოსავლო გადასახადი - 445 681,00\nჯარიმა - 337 211,40\nსაურავი - 51 489,03 \n \nფაქტების აღწერა/დარიცხვის საფუძვლები\nმომჩივნის საქმიანობაა ქ. ---ს ბაზრობის ტერიტორიაზე ტანსაცმლით, ფეხსაცმლით და \nსხვადასხვა აქსესუარებით ვაჭრობა. საქონლის იმპორტირებას ახდენს ჩინეთის სახალხო \nრესპუბლიკიდან. გადასახადის გადამხდელად და დღგ-ის გადამხდელად \nრეგისტრირებულია 2024 წლის 17 იანვარს. აუდიტის დეპარტამენტის 30.09.2025 წლის \nკამერალური საგადასახადო შემოწმების აქტით შემოწმებულია მომჩივნის საქმიანობის \n17.01.2024 წლიდან 1.07.2025 წლამდე პერიოდი. შემოწმების აქტიდან ირკვევა, რომ \nსადავო დარიცხვა გამოწვეულია შემდეგი გარემოებებით:\nსაწარმოს შესამოწმებელ პერიოდში არ აქვს ნაწარმოები ბუღალტრული აღრიცხვა და \nშესაბამისად ვერ ხდება შეძენილი და რეალიზებული სმფ-ების მოძრაობის ანალიზი. \nსაგადასახადო მონიტორინგის დეპარტამენტის 2025 წლის 3 ივლისის №14890 \nბრძანების საფუძველზე ჩატარებული სასაქონლომატერიალური ფასეულობების \nინვენტარიზაციის შედეგად საქონლის ნაშთი დადგინდა ნული. გადასახადის \nგადამხდელის მიერ განხორციელებული დოკუმენტური რეალიზაცია-შეძენებზე \nდაყრდნობით განისაზღვრა საქონლის ჯგუფები, რომლებზეც, ჯგუფის მიხედვით, \nგანისაზღვრა რპთ და მასზე გავრცელდა ---ს ბაზრობის ტერიტორიაზე მსგავს საქონელზე \nდადგენილი აუდირებული პირის ფასნამატი. დადგინდა დასაბეგრი შემოსავალი, \nრომელიც შესამოწმებელ პერიოდში გადანაწილდა შეძენილი საქონლის \nპროპორციულად. შემოწმების პროცესში მომჩივანს არ წარუდგენია საბანკო ცნობები და \nამონაწერები, ეკონომიკური ოპერაციების ბუღალტრული ჩანაწერები ან ეკონომიკური \nსაქმიანობის ამსახველი სხვა ინფორმაცია/დოკუმენტაცია. შემოწმებით დადგენილ \nშემოსავალს გამოაკლდა შემოსავლების სამსახურის ელექტრონული ბაზების მიხედვით \nარსებული დოკუმენტურად დადასტურებული ხარჯები, ასევე ბიუჯეტში გადახდილი \n\nთანხები. ამასთან, საწარმოს შესამოწმებელ პერიოდში არ აქვს გაცემული დივიდენდი. \nსალაროს, ბანკის, დებიტორებისა და კრედიტორების ნაშთი შესამოწმებელი პერიოდის \nსაწყისსა და ბოლოსთვის, მიჩნეულ იქნა 0 ლარად. შემოწმებით დადგენილ და \nსაზოგადოების მიერ დეკლარირებულ შემოსავალს შორის სხვაობა დაიბეგრა დღგ-ით. \nგამოვლენილი სხვაობა ჩაითვალა ანგარიშვალდებულ პირზე, კერძოდ საწარმოს \nდირექტორზე ხელფასის სახით განაცემად და დაიბეგრა საშემოსავლო გადასახადით. \nსაწარმოს დაერიცხა დღგ და საშემოსავლო გადასახადი და დაეკისრა ჯარიმა \nსაგადასახადო კოდექსის 275-ე მუხლის მიხედვით. საგადასახადო შემოწმების აქტის \nსაფუძველზე გადასახადის გადამხდელს წარედგინა აუდიტის დეპარტამენტის \n7.10.2025 წლის №056-67 საგადასახადო მოთხოვნა, რაც გასაჩივრდა შემოსავლების \nსამსახურში. შემოსავლების სამსახურის 26.11.2025 წლის №25914 ბრძანებით საჩივარი \nარ დაკმაყოფილდა, რაც გასაჩივრდა საქართველოს ფინანსთა სამინისტროსთან \nარსებულ დავების განხილვის საბჭოში.\n \nშემოსავლების სამსახურის გადაწყვეტილების შინაარსი\nშემოსავლების სამსახური აღნიშნავს, რომ საჩივრის განხილვა საგადასახადო ორგანოში \nჩაინიშნა 2025 წლის 20 ნოემბერს 12:45 საათზე, გადამხდელის მონაწილეობით. \nგადამხდელს ეცნობა საჩივრის განხილვის დროისა და ადგილის შესახებ, თუმცა \nმომჩივანი არ გამოცხადდა საჩივრის ზეპირ განხილვაზე და არც განცხადება \nწარმოუდგენია განხილვის გადადებასთან დაკავშირებით. შემოსავლების სამსახური \nმიუთითებს საგადასახადო კოდექსის 302-ე მუხლის მე-2 და მე-6 ნაწილებზე, 136-ე \nმუხლის მე-3 ნაწილზე, 49-ე მუხლის პირველი ნაწილის „ე“ ქვეპუნქტზე, 61-ე მუხლის მე-3 \nნაწილზე, 73-ე მუხლის მე-5 ნაწილის „ა“ ქვეპუნქტზე, 158-ე მუხლის პირველ ნაწილზე, \n159-ე მუხლის პირველი ნაწილის „ა“ ქვეპუნქტზე, 163-ე მუხლის პირველ და მე-2 \nნაწილებზე, 164-ე მუხლის პირველ ნაწილზე, 73-ე მუხლის მე-9 ნაწილის „ბ“ ქვეპუნქტზე, \n101-ე მუხლის პირველ ნაწილზე, 154-ე მუხლის პირველი ნაწილის „ა“ ქვეპუნქტზე და მე-2 \nნაწილის „ა“ და „ბ“ ქვეპუნქტებზე და 43-ე მუხლის მე-4 ნაწილზე, საგადასახადო \nშემოწმებით დადგენილ გარემოებებზე და გადასახადის გადამხდელის \nარგუმენტაციასთან დაკავშირებით, საჩივრის ზეპირი განხილვისას აუდიტის \nდეპარტამენტის წარმომადგენლის განმარტებაზე, რომ შემოწმების პროცესში საქონლის \nთვითღირებულება, რომელზეც მოხდა აუდირებული ფასნამატის გავრცელება \nგაანგარიშდა საინვოისო ღირებულების შესაბამისად და არა საბაჟოზე აფასებული \nღირებულებიდან.\nამასთან, შემოსავლების სამსახური აღნიშნავს, რომ მომჩივანი წარმოდგენილ საჩივარში \nვერ უთითებს ფაქტობრივ და სამართლებრივ გარემოებებზე თუ რა ნაწილში იქნა \nსაგადასახადო ვალდებულებები განსაზღვრული არამართლზომიერად და დავის \nწარმოების პროცესშიც არ აქვს წარმოდგენილი ისეთი არგუმენტები/მტკიცებულებები, \nრომლებიც შეცვლიდა საგადასახადო შემოწმების აქტით დადგენილ ფაქტობრივ \nგარემოებებს.\nზემოაღნიშნული სამართლებრივი ნორმების, საქმეში არსებული მასალებისა და \nაუდიტის დეპარტამენტის მიერ მოწოდებული ინფორმაციის გათვალისწინებით, \nშემოსავლების სამსახურმა მიიჩნია, რომ ვინაიდან გადასახადის გადამხდელის \nსააღრიცხვო დოკუმენტაციით შეუძლებელი იყო დაბეგვრის ობიექტის დადგენა, \nშემოწმების მიერ არაპირდაპირი მეთოდის საფუძველზე საგადასახადო \nვალდებულებების განსაზღვრა მართლზომიერია. ამასთან, რეალიზებული პროდუქციის \nთვითღირებულებაზე აუდირებული ფასნამატის გავრცელება, რამაც გამოიწვია \nრეალიზებული პროდუქციისა და დამატებითი შემოსავლის დადგენა, შესაბამისობაშია \nკანონმდებლობის მოთხოვნებთან. ასევე, შემოწმებით დადგენილი ფულის ნაშთი, \nრომლის არსებობაც გადამხდელის მიერ ვერ დადასტურდა, ოპერაციის შინაარსის \nგათვალისწინებით, წარმოადგენს საწარმოს დირექტორზე გაცემულ ხელფასს და მისი \nგადახდის წყაროსთან დაბეგვრა მართლზომიერია, ხოლო გადასახადის გადამხდელის \nსაჩივრები დაუსაბუთებელია და არ უნდა დაკმაყოფილდეს.\n\n \nმომჩივნის არგუმენტაცია\nდავის საგანი:\n1) არაპირდაპირი მეთოდით განსაზღვრული ფასნამტის ოდენობა;\n2) ვირტუალური ფულის ნაშთის ე.წ ,,გროსვა\" და არარსებული ფულის 20% ნაცვლად \n25% დაბეგვრა.\nსადავო აქტების გაუქმების აბსოლუტურ საფუძველს წარმოადგენს ის გარემოება, რომ \nშემმოწმებელმა ფასნამატი გამოიყენა იმპორტის დროს საბაჟო ორგანოს მიერ საქონლის \nაფასებულ ღირებულებებზე, რაც დაუშვებელია, ვინაიდან საქონლის თვითღირებულება \nარის მისი საინვოისო ღირებულება და არა აფასებული ღირებულება, რომელიც \nგამოიყენა მხოლოდ საბაჟო მიზნებისათვის, იმპორტის გადასახდლების \nგანსაზღვრისათვის. შემოწმებით არაპირდაპირი მეთოდით განისაზღვრა საწარმოს \nსაგადასახადო ვალდებულებები და დამატებით დაერიცხა საშემოსავლო და დღგ-ის \nგადასახადები, კერძოდ, აღებულ იქნა სხვა მსგავსი საწარმოს მიერ მიღებული ბრუნვები. \nმომჩივნისთვის დღემდე არის უცნობი რომელი კომპანიის ბრუნვები იქნა აღებული, \nრამდენად არის აღნიშნული კომპანიის საქმიანობა მათი იდენტური, ვისგან იძენს და რა \nხარისხის საქონელს ყიდის აღნიშნული კომპანია და აშშ. სამწუხაროდ შემოწმების \nპროცესში და არც შემოსავლების სამსახურში დავის ეტაპზე აღნიშნული ინფორმაცია \nმათთვის არ მიუწოდებიათ, იმ მოტივით, რომ აღნიშნული ინფორმაცია არის \nსაგადასახადო საიდუმლოება, რაც ბუნებრივია აბსურდია. ადმინისტრაციულ \nსაპროცესო კოდექსის მე-17 მუხლის მე-2 ნაწილის შესაბამისად:\n2. თუ კანონით სხვა რამ არარის დადგენილი, ადმინისტრაციულ-სამართლებრივი აქტის \nარარა აქტად აღიარების, ბათილად ცნობის ან ძალადაკარგულად გამოცხადების \nშესახებ სარჩელის წარდგენის შემთხვევაში მტკიცების ტვირთი ეკისრება \nადმინისტრაციულ ორგანოს, რომელმაც გამოსცა ეს აქტი. ასევე მათთვის გაუგებარია თუ \nრატომ აიღო შემმოწმებელმა სხვა კომპანიის ფასნამატი და არ გამოიყენა საცალო \nრეალიზაციაზე მათი დოკუმენტალური ფასნამატი. ასევე აღნიშნავს, რომ ზოგადად \nარსებობს არაერთი გადაწყვეტილება, სადაც გაცილებით ნაკლები აუდირებული \nფასნამატი იქნა გამოყენებული, მაგალითად შპს ,,----”- ის საგადასახადო შემოწმებისას, \nრომელიც ვაჭრობს იდენტური საქონლით, შემოწმებით ამ უკანასკნელზე გავრცელდა \nფასნამატი 26%. ისმის კითხვა თუ ერთი და იგივე პერიოდში ერთი და იგივე საქონლის \nვაჭრობისას ერთ გადასახადის გადამხდელზე ვრცელდება 26%-იანი ფასნამატი, მაშინ \nრატომ ვრცელდება მეორე გადამხდელზე გაცილებით უფრო მაღალი ფასნამატი? \nარსებობს ასევე სხვა არაერთი გადაწყვეტილება, სადაც აუდირებული ფასნამატი \nშეადგენს 12%. ზოგადი ადმინისტრაციული კოდექსის მე-4 მუხლის მე-3 ნაწილის \nშესაბამისად: საქმის გარემოებათა იდენტურობის შემთხვევებში დაუშვებელია \nსხვადასხვა პირის მიმართ განსხვავებული გადაწყვეტილების მიღება, გარდა კანონით \nგათვალისწინებული საფუძვლის არსებობისას. შემოწმების პროცესში ფულის ნაშთი \nგაანგარიშდა არაპირდაპირი მეთოდით, კერძოდ, შემოსავალში გათვალისწინებულ იქნა \nარაპირდაპირი მეთოდით განსაზღვრული შემოსავალი, ხარჯში კი ყველა \nდოკუმენტურად დადასტურებული ხარჯი და ბიუჯეტში გადახდები, ხოლო დარჩენილი \nფულის ნაშთი ჩაითვალა დირექტორზე გაცემულ ხელფასად და დაიბეგრა გადახდის \nწყაროსთან საშემოსავლო გადასახადით. არასწორად იქნა გაანგარიშებული საწარმოს \nფასნამატი, რამაც განაპირობა არასწორი/ვირტუალური ფულის ნაშთი დადგენა. ასევე \nარასწორი ვირტუალური ფულის ნაშთის ე.წ ,,გროსვა\" და არარსებული ფულის 20% \nნაცვლად 25% დაბეგვრა. მომჩივანი ითხოვს გაუქმებულ იქნას შემოსავლების \nსამსახურის 2025 წლის 26 ნოემბრის №25914 ბრძანება.\n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\nსაგადასახადო კოდექსის 136-ე მუხლის მე-3 ნაწილის თანახმად, გადასახადის \n\nგადამხდელი ვალდებულია სრულად აღრიცხოს თავის საქმიანობასთან \nდაკავშირებული ყველა ოპერაცია, რათა გარანტირებული იყოს კონტროლი მათ \nდაწყებაზე, მიმდინარეობასა და დასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის შესაბამისად, \nსაგადასახადო ორგანოს უფლება აქვს, პირის საგადასახადო ვალდებულებები \nგანსაზღვროს არაპირდაპირი მეთოდების გამოყენებით (აქტივების სიდიდის, \nსაოპერაციო შემოსავლებისა და ხარჯების, პირის შესახებ ინფორმაციის მისი \nსაქმიანობის სხვა საგადასახადო პერიოდთან ან სხვა ამგვარი გადასახადის \nგადამხდელის შესახებ მონაცემების შედარების, აგრეთვე სხვა მსგავსი ინფორმაციის \nანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო \nდოკუმენტაციით შეუძლებელია დაბეგვრის ობიექტის დადგენა.\nსაგადასახადო კოდექსის 158-ე მუხლის პირველი ნაწილის მიხედვით, დღგ-ით დასაბეგრ \nპირად (შემდგომ - დასაბეგრი პირი) განიხილება ნებისმიერი პირი, რომელიც ნებისმიერ \nადგილზე დამოუკიდებლად ახორციელებს ნებისმიერი სახის ეკონომიკურ საქმიანობას, \nმიუხედავად ამ საქმიანობის მიზნისა და შედეგისა.\nსაგადასახადო კოდექსის 159-ე მუხლის პირველი ნაწილის „ა“ ქვეპუნქტის თანახმად, \nდღგ-ით დასაბეგრი ოპერაციაა, დასაბეგრი პირის მიერ საქართველოს ტერიტორიაზე \nეკონომიკური საქმიანობის ფარგლებში ანაზღაურების სანაცვლოდ საქონლის მიწოდება.\nსაგადასახადო კოდექსის 163-ე მუხლის პირველი და მე-2 ნაწილების შესაბამისად, \nსაქონლის მიწოდების/მომსახურების გაწევის დღგ-ით დაბეგვრა ხორციელდება \nსაქონლის მიწოდების/მომსახურების გაწევის მომენტში, თუ ამ მუხლით სხვა რამ არ \nარის გათვალისწინებული. თუ თანხა სრულად ან ნაწილობრივ ანაზღაურებულია \nსაქონლის მიწოდებამდე/მომსახურების გაწევამდე, ანაზღაურებული თანხის შესაბამისი \nდღგ-ის გადახდა ხორციელდება ანაზღაურების თანხის გადახდის საანგარიშო \nპერიოდის მიხედვით, გარდა ამ მუხლის მე-5 და მე-9 ნაწილებით გათვალისწინებული \nშემთხვევებისა.\nსაგადასახადო კოდექსის 164-ე მუხლის პირველი ნაწილის მიხედვით, თუ ამ მუხლით \nსხვა რამ არ არის გათვალისწინებული, დღგ-ით დასაბეგრი თანხა არის საქონლის \nმიწოდების/მომსახურების გაწევის სანაცვლოდ მიღებული/მისაღები ანაზღაურება დღგ-\nის გარეშე, საქონლის/მომსახურების ფასთან პირდაპირ დაკავშირებული სუბსიდიის \nჩათვლით. აღნიშნული დებულება გამოიყენება საქონლის/მომსახურების გაცვლის \nოპერაციის (ბარტერული ოპერაციის) შემთხვევაშიც.\nსაგადასახადო კოდექსის 73-ე მუხლის მე-9 ნაწილის „ბ“ ქვეპუნქტის თანახმად, \nსაგადასახადო ვალდებულების განსაზღვრის მიზნით საგადასახადო ორგანოს უფლება \nაქვს სამეურნეო ოპერაციის ფორმისა და შინაარსის გათვალისწინებით შეცვალოს მისი \nკვალიფიკაცია, თუ ოპერაციის ფორმა არ შეესაბამება მის შინაარსს.\nამავე მუხლის მე-4 ნაწილის შესაბამისად, თუ რაიმე თანხა გამოიყენება კონკრეტული \nპირის ინტერესებისათვის, ჩაითვლება, რომ ეს თანხა მიღებული აქვს ამ პირს.\nსაგადასახადო კოდექსის 101-ე მუხლის პირველი ნაწილის მიხედვით, ხელფასის სახით \nმიღებულ შემოსავლებს განეკუთვნება ფიზიკური პირის მიერ დაქირავებით მუშაობის \nშედეგად მიღებული ნებისმიერი საზღაური ან სარგებელი, მათ შორის, წინა სამუშაო \nადგილიდან პენსიის ან სხვა სახით მიღებული შემოსავალი, ან შემოსავალი მომავალი \nსამუშაო ადგილიდან.\nსაგადასახადო კოდექსის 154-ე მუხლის პირველი ნაწილის „ა“ ქვეპუნქტის თანახმად, \nგადახდის წყაროსთან გადასახადის დაკავება ევალება საგადასახადო აგენტს, რომელიც \nარის იურიდიული პირი, საწარმო/ორგანიზაცია ან მეწარმე ფიზიკური პირი, რომელიც \nდაქირავებულს უხდის ხელფასს.\nსაგადასახადო კოდექსის 43-ე მუხლის მე-4 ნაწილის თანახმად, საქართველოს \nსაგადასახადო კანონმდებლობით დადგენილ ვალდებულებათა შეუსრულებლობის ან \nარაჯეროვნად შესრულების შემთხვევაში გადასახადის გადამხდელს ეკისრება ამ \nკოდექსით ან/და საქართველოს სხვა საკანონმდებლო აქტებით გათვალისწინებული \nპასუხისმგებლობა.\n\nსაბჭოს სხდომაზე, სადავო საკითხის ზეპირი განხილვისას, მოპასუხე ორგანოს \nწარმომადგენელმა მიუთითა ფაქტობრივ გარემოებებზე, ხოლო გადამხდელის \nარგუმენტაციასთან დაკავშირებით განმარტა, რომ შემოწმების პროცესში საქონლის \nთვითღირებულება, რომელზეც მოხდა აუდირებული ფასნამატის გავრცელება \nგაანგარიშდა საინვოისო ღირებულების შესაბამისად და არა საბაჟოზე აფასებული \nღირებულებიდან. რაც შეეხება საშემოსავლო გადასახადით დაბეგვრას \nდაქვემდებარებული თანხის გაანგარიშებას, საშემოსავლო გადასახადის განაკვეთი რა \nთქმა უნდა შეადგენს 20%-ს, რომელიც იანგარიშება დარიცხული (საშემოსავლო \nგადასახადის ჩათვლით) განაცემებიდან და არა ხელზე გაცემული თანხიდან.\nსაბჭო მიუთითებს, რომ საშემოსავლო გადასახადით დაბეგვრის ობიექტს წარმოადგენს \nდასაბეგრი შემოსავალი, სადაც სადავო შემთხვევაში ჩართული იქნა კომპანიის მიერ \nმიღებული შემოსავალი დოკუმენტურად დადასტურებული ხარჯის გამოკლებით. \nაღნიშნული წარმოადგენს ფიზიკური პირის მიერ მიღებულ შემოსავალს. საშემოსავლო \nგადასახადით დასაბეგრი ბაზა განისაზღვრება საშემოსავლო გადასახადის და \nფიზიკური პირის მიერ მიღებული შემოსავლის მიხედვით. აღნიშნულიდან \nგამომდინარე, საშემოსავლო გადასახადის გაანგარიშების მიზნებისთვის დასაბეგრი \nბაზის განსაზღვრა ფიზიკური პირის მიერ მიღებული შემოსავლის დარიცხვამდე \nაყვანილი თანხიდან განხორციელდა მართლზომიერად.\nდავების განხილვის საბჭოში დავის განხილვისას, მომჩივანს მიეცა შესაძლებლობა \nდასწრებოდა საჩივრის განხილვის პროცესს და დამატებით წარმოედგინა \nარგუმენტაცია/მტკიცებულებები, თუმცა გადასახადის გადამხდელი არ დაესწრო დავის \nგანმხილველ სხდომას. მომჩივანი არ წარმოადგენს მისი არგუმენტაციის \nდამადასტურებელ რაიმე მტკიცებულებას, რაც შეცვლიდა საგადასახადო შემოწმების \nაქტით დადგენილ გარემოებებს და საგადასახადო ვალდებულების კორექტირების \nსაფუძველი გახდებოდა.\nზემოაღნიშნული სამართლებრივი ნორმების და დადგენილი ფაქტობრივი \nგარემოებების საფუძველზე, მხარეთა არგუმენტაციის გათვალისწინებით, საბჭომ \nმიიჩნია, რომ შემოსავლების სამსახურის სადავო ბრძანება მართლზომიერია, არ \nარსებობს მისი გაუქმების და მომჩივნის მოთხოვნის დაკმაყოფილების საფუძველი.\n \nსაბჭომ იხელმძღვანელა საქართველოს საგადასახადო კოდექსის 304-ე \nმუხლის პირველი ნაწილის „გ“ ქვეპუნქტით და გადაწყვიტა:\n \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში \n(თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის \nჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2823.pdf": "N 2823\n10 თებერვალი 2026 \n \nბრძანება \n \n \nშპს „-------“-ის (ს/ნ „-------“)\n(ფაქტ. მის.: „-------“)\n2025 წლის 11 აგვისტოს საჩივრების\nდაკმაყოფილებაზე უარის თქმის თაობაზე\n \n \nშემოსავლების სამსახურმა დავების განხილვის საბჭოს 2025 წლის 11 დეკემბრის (ოქმი \n№103), 19 დეკემბრის (ოქმი №106), 24 დეკემბრის (ოქმი №107) და 2026 წლის 5 \nთებერვლის (ოქმი №11), სხდომებზე განიხილა საქართველოს ფინანსთა \nსამინისტროსთან არსებული დავების განხილვის საბჭოს 2025 წლის 25 ნოემბრის \n№26095/2/2025 გადაწყვეტილებით ხელახლა განსახილველად დაბრუნებული შპს „-------\n“-ის (ს/ნ „-------“) 2025 წლის 11 აგვისტოს №97475/1/2025 და №97476/1/2025, ასევე, \nშემოსავლების სამსახურში დამატებით წარმოდგენილი 2025 წლის 18 დეკემბრის \n№99459/1/2025 საჩივრები, შემოსავლების სამსახურის აუდიტის დეპარტამენტის 2025 \nწლის 9 ივლისის №007-160 საგადასახადო მოთხოვნასთან დაკავშირებით. \n \nსადავო საკითხი:\nგადასახადის გადამხდელი არ ეთანხმება შემოწმების მიერ არაპირდაპირი მეთოდით \nგანსაზღვრულ საგადასახადო ვალდებულებებს. აცხადებს, რომ მისთვის გაუგებარია \nრომელ სტანდარტს ვერ აკმაყოფილებს კომპანიის ბუღალტრული აღრიცხვა, რადგან \nშემოწმებისთვის წარდგენილი პროგრამა დეტალურად ასახავდა მისი ეკონომიკური \nსაქმიანობის შედეგებს, თუმცა შემოწმების პროცესის გასამარტივებლად და დეტალური \nინფორმაციის მისაწოდებლად მათ მიერ მომზადდა დამატებითი მასალები, რაც ასევე \nმიეწოდა შემოწმებაზე პასუხისმგებელ პირს. მისი განმარტებით, კომპანიას რომ გააჩნია \nმოწესრიგებული ბუღალტერია ამაზე ჩატარებული ინვენტარიზაციის შედეგებიც \nმეტყველებს.\nამასთან მიუთითებს, რომ 2022 წლის რამდენიმე თვეში დღგ-ის დეკლარაციაში \nასახულია ფაქტობრივ დასაბეგრ ბრუნვაზე მეტი ოდენობა, რასთან დაკავშირებითაც \nეცნობა აუდიტორს. განმარტავს, რომ აღნიშნული ჩანს პროგრამაშიც და შემოწმებას \nმიეწოდა ცალკე ექსელში დამუშავებული დეკლარირებული მონაცემების შესადარისი \nინფორმაცია.\nგადასახადის გადამხდელი აცხადებს, რომ შემოწმებამ არ გაითვალისწინა კომპანიის \nდამფუძნებლის სესხი, რომელიც ნაშთის სახით გადმოდის ხანდაზმული პერიოდიდან. \nმიუთითებს, რომ აღნიშნულის დამადასტურებელი მტკიცებულებებიც მიწოდებულ იქნა \nშემოწმებისთვის. \nგადასახადის გადამხდელი განმარტავს, რომ კომპანიას გააჩნია 535 165 ლარის \nოდენობით გასანაწილებელი დივიდენდი. აქედან გამომდინარე ითხოვს, შემოწმების \nმიერ გამოვლენილი არაგონივრული ფულის ნაშთის განაწილებულ დივიდენდად \nგადაკვალიფიცირებას, ნაცვლად დირექტორზე გაცემულ ფულად სარგებლად \nგანხილვისა, შესაბამისად მხოლოდ 5%-ით დაბეგვრას. \n \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის \n2025 წლის 17 თებერვლის №2787 ბრძანების საფუძველზე ჩატარდა შპს „-------“-ის (ს/ნ „---\n----“) საქმიანობის კამერალური საგადასახადო შემოწმება. შესამოწმებელ პერიოდად \n\nგანისაზღვრა 2022 წლის პირველი იანვრიდან 2025 წლის პირველ იანვრამდე საანგარიშო \nპერიოდები. შემოწმების შედეგებზე 2025 წლის 30 ივნისს შედგენილ იქნა საგადასახადო \nშემოწმების აქტი, გამოიცა 2025 წლის 8 ივლისის №15435 ბრძანება და 9 ივლისის №007-\n160 საგადასახადო მოთხოვნა, რომლის მიხედვით გადასახადის გადამხდელს \nდამატებით გადასახდელად განესაზღვრა სულ 114 976 ლარი, მათ შორის, გადასახადი \n60 082 ლარი, ჯარიმა 49 655 ლარი, საურავი 5 239 ლარი.\nზემოაღნიშნული საგადასახადო მოთხოვნა გასაჩივრდა შემოსავლების სამსახურში, \nრომლის 2025 წლის 7 ოქტომბრის №21588 ბრძანებით საჩივარი არ დაკმაყოფილდა. \nაღნიშნული ბრძანება გასაჩივრდა საქართველოს ფინანსთა სამინისტროსთან \nარსებული დავების განხილვის საბჭოში, რომლის 2025 წლის 25 ნოემბრის \n№26095/2/2025 გადაწყვეტილებით საჩივარი დაკმაყოფილდა ნაწილობრივ, გაუქმდა \nშემოსავლების სამსახურის 2025 წლის 7 ოქტომბრის №21588 ბრძანება და საჩივარი, \nგადასახადის გადამხდელის მონაწილეობით ხელახლა განსახილველად დაუბრუნდა \nშემოსავლების სამსახურს.\nსაქართველოს ფინანსთა სამინისტროსთან არსებული დავების განხილვის საბჭოს 2025 \nწლის 25 ნოემბრის №26095/2/2025 გადაწყვეტილებაში აღნიშნულია შემდეგი: \n„მომჩივნის მოწვევის გარეშე საჩივრის განხილვა შესაძლებელია, როდესაც საქმეში \nარსებული მასალებიდან სრულად დგინდება დავის საგანთან დაკავშირებული \nფაქტობრივი გარემოებები, ამასთანავე, ფაქტობრივი გარემოებები, რომელსაც დარიცხვა \nეფუძნება არ არის სადავო ან სადავოა თუმცა დადგენილია დავის განმხილველი \nორგანოს მიერ საჩივრის განხილვის ეტაპზე.\nგანსახილველ შემთხვევაში, საქმეში არსებული მასალებიდან სადავო საკითხთან \nდაკავშირებული ფაქტობრივი გარემოებები სრულად ვერ დგინდება, ხოლო მათი \nნაწილი სადავოა.\nსაქართველოს მთავრობის 14.12.2011 წლის №473 დადგენილებით დამტკიცებული \n„დავის განმხილველი ორგანოების რეგლამენტის“ 33-ე მუხლის პირველი პუნქტის „ბ“ \nქვეპუნქტის თანახმად, დავების განხილვის საბჭო უფლებამოსილია გააუქმოს \nშემოსავლების სამსახურის მიერ დავის განხილვისას მიღებული გადაწყვეტილება და \nსაქმე დაუბრუნოს შემოსავლების სამსახურს ხელახლა განსახილველად, თუ \nშემოსავლების სამსახურს სათანადოდ არ გამოუკვლევია საქმისათვის არსებითად \nმნიშვნელოვანი სამართლებრივი ან/და ფაქტობრივი გარემოებები. \nსაბჭო მიუთითებს საქმის გარემოებებზე, მხარეთა არგუმენტაციაზე და იმ გარემოების \nგათვალისწინებით, რომ საქმისათვის არსებითად მნიშვნელოვანი ფაქტობრივი \nგარემოებები სადავოა, ხოლო საქართველოს ფინანსთა სამინისტროს სისტემაში \nსაჩივრის განხილვის პირველ ეტაპზე საჩივარი განხილულია მომჩივნის მონაწილეობის \nგარეშე, მიიჩნევს, რომ სადავო საკითხი საჭიროებს დამატებით შესწავლას მომჩივნის \nმონაწილეობით, რისთვისაც საჩივარი ხელახლა განსახილველად უნდა დაუბრუნდეს \nშემოსავლების სამსახურს.“\n \nსაგადასახადო შემოწმების აქტის მიხედვით საგადასახადო ვალდებულებები \nგანსაზღვრულია შემდეგი გარემოებებით:\nგადასახადის გადამხდელის საქმიანობის სფეროს წარმოადგენს სამეურნეო და \nსაყოფაცხოვრებო ნივთებით ვაჭრობა. სასაქონლო მატერიალური ფასეულობების \nძირითადი ნაწილის შესყიდვა ხორციელდება იმპორტის გზით, უცხოელ \nმომწოდებლისგან. ასევე უფიქსირდება ადგილობრივი შესყიდვით. შპს „------“-ის \nშემოწმების პროცესში გადასახადის გადამხდელმა წარმოადგინა ბუღალტრული \nაღრიცხვა, ახსნა-განმრტებები, საბანკო ამონაწერები და სხვა ინფორმაცია. \nგადამხდელის მიერ წარმოდგენილი ბუღალტრული პროგრამის წარმოების დროს \nსრულყოფილად არ არის დაცული საქართველოს კანონმდებლობის დადგენილი \nმოთხოვნები, შემოწმება ნაწილობრივ დაეყრდნო ბუღალტრულ პროგრამას, \nშემოსავლების სამსახურის გადასახადების ადმინისტრირების საინფორმაციო სისტემის \nმონაცემებს, გადასახადის გადამხდელის მიერ წარმოდგენილ ინფორმაციებს და სხვა. \n\nშემოწმებით განხორციელდა ფულის მოძრაობის ანალიზი, მიღებულ შემოსავლებს \nგამოაკლდა ყველა დადასტურებული ხარჯი, რომელის მიხედვით დადგინდა \nგანკარგვადი ფულადი სახსრები. ასევე მეთოდური მითითების მიხედვით \nგანხორციელდა სალაროს გონივრული ნაშთის ოდენობის განსაზღვრა, რომლის \nმიხედვითაც დადგინდა სალაროს გონვრული ნაშთი 32 510 ლარის ოდენობით. სხვაობა \nგანკარგვად ფულად სახსრებს და გონივრულ ნაშთს შორის საქართველოს \nსაგადასახადო კოდექსის 73-ე და 154-ე მუხლებისა და მეთოდური მითითების \nმიხედვით დაკვალიფიცირდა ანგარიშვალდებულ პირზე, დირექტორზე, გაცემულ \nფულად სარგებლად. შედეგად, პირს დაერიცხა გადასახადი და ჯარიმა საქართველოს \nსაგადასახადო კოდექსის 275-ე მუხლის მიხედვით.\n \nშემოსავლების სამსახურმა განიხილა წარმოდგენილი საჩივრები და მიიჩნია, \nრომ გადასახადის გადამხდელის მოთხოვნა არ უნდა დაკმაყოფილდეს \nშემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის მიხედვით, დავის \nგანმხილველი ორგანო საჩივარს განიხილავს მხოლოდ მომჩივნის მოთხოვნის \nფარგლებში.\n \nსადავო საკითხთან დაკავშირებით,  შემოსავლების სამსახური მიუთითებს \nსაქართველოს საგადასახადო კოდექსის 136-ე მუხლის მე-3 ნაწილზე, რომლის \nთანახმად, გადასახადის გადამხდელი ვალდებულია სრულად აღრიცხოს თავის \nსაქმიანობასთან დაკავშირებული ყველა ოპერაცია, რათა გარანტირებული იყოს \nკონტროლი მათ დაწყებაზე, მიმდინარეობასა და დასრულებაზე. \nსაქართველოს საგადასახადო კოდექსის 49-ე მუხლის პირველი ნაწილის „ე“ ქვეპუნქტის \nთანახმად, ამ კოდექსის დებულებათა გათვალისწინებით საგადასახადო ორგანოებს \nთავიანთი კომპეტენციის ფარგლებში და საქართველოს კანონმდებლობით დადგენილი \nწესით უფლება აქვთ დამოუკიდებლად განსაზღვრონ გადასახადის გადამხდელის \nსაგადასახადო ვალდებულების მოცულობა საგადასახადო ორგანოში არსებული \nინფორმაციით (მათ შორის, გადასახადის გადამხდელის დანახარჯების შესახებ) ან \nშედარების მეთოდით - სხვა ამგვარი გადასახადის გადამხდელების შესახებ \nინფორმაციის ანალიზის საფუძველზე, თუ გადასახადის გადამხდელი არ წარადგენს \nსაგადასახადო კონტროლის განსახორციელებლად საჭირო სააღრიცხვო დოკუმენტაციას \nან დადგენილი წესის დარღვევით აწარმოებს ბუღალტერიას, აგრეთვე ამ კოდექსით \nგათვალისწინებულ სხვა შემთხვევებში.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, \nსაგადასახადო ორგანო უფლებამოსილია პირს დაარიცხოს გადასახადი თავის ხელთ \nარსებული ინფორმაციის საფუძველზე, თუ პირი მას არ წარუდგენს გადასახადის \nდასარიცხად საჭირო ინფორმაციას. \nსაქართველოს საგადასახადო კოდექსის 158-ე მუხლის პირველი ნაწილის თანახმად, \nდღგ-ით დასაბეგრ პირად (შემდგომ - დასაბეგრი პირი) განიხილება ნებისმიერი პირი, \nრომელიც ნებისმიერ ადგილზე დამოუკიდებლად ახორციელებს ნებისმიერი სახის \nეკონომიკურ საქმიანობას, მიუხედავად ამ საქმიანობის მიზნისა და შედეგისა.\nსაქართველოს საგადასახადო კოდექსის 159-ე მუხლის პირველი ნაწილის „ა“ ქვეპუნქტის \nთანახმად, დღგ-ით დასაბეგრი ოპერაციებია, დასაბეგრი პირის მიერ საქართველოს \nტერიტორიაზე ეკონომიკური საქმიანობის ფარგლებში ანაზღაურების სანაცვლოდ \nსაქონლის მიწოდება.\nსაქართველოს საგადასახადო კოდექსის 163-ე მუხლის პირველი და მე-2 ნაწილების \nთანახმად: \n1. საქონლის მიწოდების/მომსახურების გაწევის დღგ-ით დაბეგვრა ხორციელდება \nსაქონლის მიწოდების/მომსახურების გაწევის მომენტში, თუ ამ მუხლით სხვა რამ არ \nარის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის \n\nმიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის \nგადახდა ხორციელდება ანაზღაურების თანხის გადახდის საანგარიშო პერიოდის \nმიხედვით, გარდა ამ მუხლის მე-5 და მე-9 ნაწილებით გათვალისწინებული \nშემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ \nამ მუხლით სხვა რამ არ არის გათვალისწინებული, დღგ-ით დასაბეგრი თანხა არის \nსაქონლის მიწოდების/მომსახურების გაწევის სანაცვლოდ მიღებული/მისაღები \nანაზღაურება დღგ-ის გარეშე, საქონლის/მომსახურების ფასთან პირდაპირ \nდაკავშირებული სუბსიდიის ჩათვლით. აღნიშნული დებულება გამოიყენება \nსაქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nსაქართველოს საგადასახადო კოდექსის 73-ე მუხლის მე-5 ნაწილის „ა“ ქვეპუნქტის \nმიხედვით, საგადასახადო ორგანოს უფლება აქვს, პირის საგადასახადო \nვალდებულებები განსაზღვროს არაპირდაპირი მეთოდების გამოყენებით (აქტივების \nსიდიდის, საოპერაციო შემოსავლებისა და ხარჯების, პირის შესახებ ინფორმაციის მისი \nსაქმიანობის სხვა საგადასახადო პერიოდთან ან სხვა ამგვარი გადასახადის \nგადამხდელის შესახებ მონაცემების შედარების, აგრეთვე სხვა მსგავსი ინფორმაციის \nანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო \nდოკუმენტაციით შეუძლებელია დაბეგვრის ობიექტის დადგენა.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის \nმიხედვით, საგადასახადო ვალდებულების განსაზღვრის მიზნით საგადასახადო \nორგანოს უფლება აქვს სამეურნეო ოპერაციის ფორმისა და შინაარსის \nგათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება \nმის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება \nკონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ \nპირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, \nხელფასის სახით მიღებულ შემოსავლებს განეკუთვნება ფიზიკური პირის მიერ \nდაქირავებით მუშაობის შედეგად მიღებული ნებისმიერი საზღაური ან სარგებელი, მათ \nშორის, წინა სამუშაო ადგილიდან პენსიის ან სხვა სახით მიღებული შემოსავალი, ან \nშემოსავალი მომავალი სამუშაო ადგილიდან. \nსაქართველოს საგადასახადო კოდექსის მე-12 მუხლის პირველი ნაწილის „გ“ ქვეპუნქტის \nთანახმად, დაქირავებით მუშაობად ითვლება ფიზიკური პირის მიერ საწარმოს ან \nორგანიზაციის ხელმძღვანელად (დირექტორად) ყოფნა ან ხელმძღვანელის \n(დირექტორის) მოვალეობის შესრულება.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის \nთანახმად, გადახდის წყაროსთან გადასახადის დაკავება ევალება საგადასახადო \nაგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური \nპირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა \nეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი \nვალდებულია ბიუჯეტში შეიტანოს დაუკავებელი გადასახადის თანხა ფაქტობრივად \nგადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, \nსაქართველოს საგადასახადო კანონმდებლობით დადგენილ ვალდებულებათა \nშეუსრულებლობის ან არაჯეროვნად შესრულების შემთხვევაში გადასახადის \nგადამხდელს ეკისრება ამ კოდექსით ან/და საქართველოს სხვა საკანონმდებლო აქტებით \nგათვალისწინებული პასუხისმგებლობა.\nგადასახადის გადამხდელის მიერ საჩივარში დაფიქსირებულ პოზიციასთან, შემოწმების \nმიერ არაპირდაპირი მეთოდის გამოყენებასთან, დღგ-ის დეკლარაციებში ფაქტობრივ \nდასაბეგრ ბრუნვაზე მეტის დეკლარირებასთან, დამფუძნებლის სესხის \n\nგაუთვალისწინებლობასთან და დირექტორზე გაცემულ ფულად სარგებლად \nგანხილული თანხის განაწილებულ დივიდენდად გადაკვალიფიცირების \nმოთხოვნასთან დაკავშირებით, შემოსავლების სამსახური ყურადღებას ამახვილებს \nაუდიტის დეპარტამენტის მოწოდებულ ინფორმაციაზე, კერძოდ:\n არაპირდაპირი მეთოდის გამოყენებასთან და დღგ-ის ბრუნვებთან დაკავშირებით \nირკვევა, რომ საგადასახადო შემოწმების აქტით დღგ დაექვემდებარა შემცირებას 39 228 \nლარის ოდენობით, კერძოდ, საწარმოს დამატებით მიეცა დღგ-ის ჩათვლა. რაც შეეხება \nდღგ-ის ბრუნვას, იმის მიუხედავად რომ ბრუნვები არ დაკორექტირებულა (არ \nგაზრდილა), შემოწმებამ იხელმძღვანელა საქართველოს საგადასახადო კოდექსის 73-ე \nმუხლის შესაბამისად, რადგან საწარმოს არ ჰქონდა ნაწარმოები ბუღალტრული \nაღრიცხვა კანონმდებლობით დადგენილი წესით და განხორციელებული საქონლის \nმოძრაობის ანალიზით გაირკვა, რომ დოკუმენტური რეალიზაციის ფასნამატი (127%) \nმნიშვნელოვნად აღემატებოდა საცალო რეალიზაციის ფასნამატს (97%), თუმცა რადგან \nჯამური (დეკლარირებული) ფასნამატი მოვიდა შესაბამისობაში მსგავსი საქმიანობის \nგანმახორციელებელი აუდირებული პირის ფასნამატთან დეკლარირებული დღგ-ის \nბრუნვები არ დაკორექტირებულა, ხოლო გადამხდელის მიერ საჩივარში მოყვანილი \nარგუმენტი, რომ დღგ-ის დეკლარირებული ბრუნვები რიგ თვეებში იყო შესამცირებელი \nუსაფუძვლოა, რამეთუ აღნიშნული შემცირება კიდევ უფრო გაზრდიდა სხვაობას \nდოკუმენტურ და არადოკუმენტურ ფასნამატებს შორის, ასევე გამოიწვევდა \nდეკლარირებული ჯამური ფასნამატის შემცირებას, რაც საფუძვლად დაედებოდა \nარაპირდაპირი მეთოდის გამოყენებას და მსგავსი საქმიანობის განმახორციელებელი \nაუდირებული პირების ფასნამატის გავრცელებას არადოკუმენტური რეალიზაციის \nთვითღირებულებაზე, შედეგად კი დასაბეგრი ბრუნვები გაიზრდებოდა. \n დამფუძნებლის სესხთან დაკავშირებით, შემოწმების მიერ კომპანიის ხანდაზმულ \nპერიოდს ჩაუტარდა ანალიზი (ფულის მოძრაობის თვალსაზრისით), რომლის \nშედეგადაც გათვალისწინებულ იქნა წინა პერიოდიდან გადმოსული კომპანიის \nდამფუძნებლის სესხი, 274 247 ლარის ოდენობით. აღნიშნულთან დაკავშირებით \nცხრილის სახით გაანგარიშება მიეწოდა გადასახადის გადამხდელს. \n დირექტორზე გაცემული ფულადი სარგებლის განაწილებულ დივიდენდად \nგადაკვალიფიცირების მოთხოვნასთან დაკავშირებით, წინა საანგარიშო პერიოდის \nანალიზის შედეგად დადგინდა, რომ გადასახადის გადამხდელს არ ჰქონდა 2016 \nწლამდე წარმოშობილი მოგების ნაშთი, შესაბამისად შემოწმების მიერ არ ჩაითვალა \nგანაწილებულ დივიდენდად. \nშემოსავლების სამსახური აღნიშნავს, რომ საქართველოს ფინანსთა სამინისტროსთან \nარსებული დავების განხილვის საბჭოს გადაწყვეტილების შესაბამისად, საკითხის \nდამატებით შესწავლა/გამოკვლევის შედეგად არ გამოვლინდა ისეთი ფაქტობრივი \nგარემოებები და სამართლებრივი საფუძვლები, რომელიც შეცვლიდა საგადასახადო \nშემოწმებით განსაზღვრულ საგადასახადო ვალდებულებებს.\nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად საგადასახადო ვალდებულებები განსაზღვრულია \nკანონმდებლობის მოთხოვნათა დაცვით, წარმოდგენილი საჩივრები დაუსაბუთებელია \nდა არ უნდა დაკმაყოფილდეს. \n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ:\n \n1. შპს „-------“-ის (ს/ნ „-------“) საჩივრები არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა \nსამინისტროსთან არსებულ დავების განხილვის საბჭოში (მის.: ქ. თბილისი, ვახტანგ \nგორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი \n\n№64), საქართველოს საგადასახადო კოდექსის XIV კარით დადგენილი წესის \nშესაბამისად, ამ ბრძანების ჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/გადაწყვეტილება № 26382_2_2025.pdf": "№ 26382/2/2025\n10 თებერვალი 2026\nგ ა დ ა წ ყ ვ ე ტ ი ლ ე ბ ა\n \n \nმომჩივანი: „------“ (ს/ნ -----)\nმოპასუხე: აუდიტის დეპარტამენტი\n \n \nსაქართველოს ფინანსთა სამინისტროსთან არსებულმა დავების განხილვის საბჭომ, \n29.01.2026 წელს განიხილა და მიიღო გადაწყვეტილება ------ 24.12.2025 წელს \nრეგისტრირებულ საჩივარზე (რეგისტრაციის №26382/2/2025). \n \nდავის საგანი:\n1. დამატებით განხორციელებული სატრანსპორტო მომსახურების გაწევის დადგენა და \nმიღებული შემოსავლების დაბეგვრა;\n2. ერთობლივი შემოსავლიდან გამოსაქვითი ხარჯების შემცირება ძირითად \nსაშუალებაზე გაწეული დოკუმენტურად დაუდასტურებელი ხარჯების და \nამორტიზაციის თანხის ნაწილში;\n3. საწვავის შეძენაზე და სატრანსპორტო საშუალების რემონტზე გაწეული ხარჯის \nგანსაზღვრა არაპირდაპირი მეთოდით;\n4. ქონების გადასახადის დარიცხვის მართლზომიერება.\n \nგასაჩივრებული გადაწყვეტილება:\n1. აუდიტის დეპარტამენტის 7.10.2025 წლის №065-28 საგადასახადო მოთხოვნა;\n2. შემოსავლების სამსახურის 3.12.2025 წლის №26555 ბრძანება. \n \nდარიცხული თანხა: 70 533,79 ლარი.\nმათ შორის:\nგადასახადი - 39 626\nსაშემოსავლო გადასახადი - 39 366,95\nქონების გადასახადი - 259,05\nჯარიმა - 16 648,7\nსაურავი - 12 149,54\nგადასახდელად დარიცხული გადასახადი, რომლის გადახდის ვადა \nმოთხოვნის გამოცემის\nთარიღისთვის არ დამდგარა:\nსაშემოსავლო გადასახადი - 2 109,55 ლარი.\n \nპროცედურული გარემოებები \nმომჩივნის საქმიანობაა სატრანსპორტო მომსახურების გაწევა. გადაზიდვებს \nახორციელებს ძირითადად, ----, ------ და ------ ტერიტორიაზე.\nაუდიტის დეპარტამენტის 29.09.2025 წლის საგადასახადო შემოწმების აქტით \nშემოწმებულია 1.01.2022 წლიდან 29.01.2025 წლის ჩათვლით პერიოდი, ხოლო 2024 \nწლის წლიური საშემოსავლო გადასახადის მიზნებისთვის 1.04.2025 წლამდე პერიოდი. \nშემოწმების აქტის საფუძველზე გადასახადის გადამხდელს წარედგინა აუდიტის \nდეპარტამენტის 7.10.2025 წლის №065-28 საგადასახადო მოთხოვნა, რაც გასაჩივრდა \nშემოსავლების სამსახურში.\nშემოსავლების სამსახურის 3.12.2025 წლის №26555 ბრძანებით საჩივარი არ \nდაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ \nდავების განხილვის საბჭოში. \n\n \nსადავო საკითხები:\n1. დამატებით განხორციელებული სატრანსპორტო მომსახურების გაწევის \nდადგენა და მიღებული შემოსავლების დაბეგვრა\nფაქტების აღწერა/დარიცხვის საფუძვლები\nშემოწმების ფარგლებში გადასახადის გადამხდელის მიერ წარმოდგენილი იქნა \nშესაბამისი ინფორმაცია/დოკუმენტაცია, მათ შორის სხვადასხვა პერიოდში მიღებული \nინვოისები. დამუშავდა შემოსავლების სამსახურის ერთიან ელექტრონულ ბაზებში \nარსებული მონაცემები მათ შორის, მიღებული და გამოწერილი საგადასახადო ანგარიშ-\nფაქტურები და საბაჟო საზღვრის კვეთები. წარმოდგენილი და შემოსავლების \nსამსახურის ბაზებში არსებული ინფორმაციის ანალიზის საფუძველზე გამოირკვა, რომ \nშემოსავლის მიღება და ხარჯების გაწევა ხორციელდება როგორც ნაღდი, ისე უნაღდო \nანგარიშსწორებით. გადასახადის გადამხდელი ახორციელებდა დამატებით \nსატრანსპორტო მომსახურებებს, რაზეც შესაბამისი წესით გამოწერილი ინვოისი ან/და \nსაგადასახადო კანონმდებლობით გათვალისწინებული სხვა დოკუმენტი \nშემოწმებისათვის წარმოდგენილი არ არის, მათ შორის არც საბანკო ამონაწერებში \nფიქსირდება ჩარიცხვები. შესაბამისად, იმ სატრანსპორტო მომსახურებებზე, \nრომლებზეც გადასახადის გადამხდელის მიერ არ იქნა წარმოდგენილი შემოსავლის \nმიღების დამადასტურებელი დოკუმენტი, განხორციელდა დოკუმენტურად \nდადასტურებული შემოსავლის, ინვოისების, საშუალო ფასის გაანგარიშება და \nგავრცელება, რამაც შესამოწმებელ პერიოდებზე გამოიწვია მიღებული ერთობლივი \nშემოსავლების გაზრდა.\nსაგადასახადო კოდექსის მე-8 მუხლის 25-ე ნაწილის, მე-100, 102-ე, 104-ე მუხლების და \nსაქმეში არსებული ფაქტობრივი გარემოებების მიხედვით, მომჩივნის მიერ ტვირთის \nგადაზიდვის მომსახურების გაწევის შედეგად მიღებული შემოსავალი ჩაითვალა \nსაქართველოში არსებული წყაროდან მიღებულ შემოსავლად. ამასთან საგადასახადო \nკოდექსის 73-ე მუხლის მე-5 ნაწილის „ა“ ქვეპუნქტის 49-ე მუხლის პირველი ნაწილის \nგათვალისწინებით, ტრანსპორტირების მომსახურების იმ ნაწილზე, რომელზეც \nსაგადასახადო ორგანოში არ იქნა წარმოდგენილი შესაბამისი დოკუმენტები, \nშემოსავლის გაანგარიშება განხორციელდა არაპირდაპირი მეთოდით. \n \nშემოსავლების სამსახურის გადაწყვეტილების შინაარსი\nპირველ, მე-2 და მე-3 სადავო საკითხებთან დაკავშირებით, შემოსავლების სამსახური \nმიუთითებს საგადასახადო კოდექსის 136-ე მუხლის მე-3 ნაწილზე, 49-ე მუხლის \nპირველი ნაწილის „ე“ ქვეპუნქტზე, 61-ე მუხლის მე-3 ნაწილზე, 73-ე მუხლის მე-5 \nნაწილის „ა“ ქვეპუნქტზე, 79-ე მუხლის „ა“ ქვეპუნქტზე, მე-80 მუხლის პირველ ნაწილზე, \nმე-100 მუხლის პირველ ნაწილზე და მე-3 ნაწილის „ბ“ ქვეპუნქტზე, 102-ე მუხლის \nპირველი ნაწილის „ა“ ქვეპუნქტზე, 104-ე მუხლის პირველი ნაწილის „ჟ“ ქვეპუნქტზე, მე-8 \nმუხლის 25-ე ნაწილზე, 105-ე მუხლის პირველ და მე-2 ნაწილებზე, 72-ე მუხლის პირველ \nნაწილზე, 112-ე მუხლის მე-2 და მე-4 ნაწილებზე, 43-ე მუხლის მე-4 ნაწილზე.\nპირველ სადავო საკითხთან დაკავშირებით, შემოსავლების სამსახური ყურადღებას \nამახვილებს დადგენილ ფაქტობრივ გარემოებაზე, რომლის მიხედვით, შემოწმების \nპროცესში დადგინდა, რომ გადამხდელი ახორციელებდა დამატებით სატრანსპორტო \nმომსახურებებს, რომლებზეც შესაბამისი წესით გამოწერილი ინვოისი ან/და \nსაგადასახადო კანონმდებლობით გათვალისწინებული სხვა დოკუმენტი \nშემოწმებისათვის წარდგენილი არ არის, ასევე, საბანკო ამონაწერებშიც არ ფიქსირდება \nჩარიცხვები. შესაბამისად, გადამხდელის საგადასახადო ვალდებულებები განისაზღვრა \nარაპირდაპირი მეთოდის\nგამოყენებით, კერძოდ, იმ სატრანსპორტო მომსახურებებზე, რომლებზეც გადამხდელის \nმიერ არ იქნა წარდგენილი შემოსავლის მიღების დამადასტურებელი დოკუმენტი, \nშემოწმების მიერ განხორციელდა დოკუმენტურად დადასტურებული შემოსავლის, \nინვოისების, საშუალო ფასის გაანგარიშება და გავრცელება, რამაც შესამოწმებელ \n\nპერიოდებზე გამოიწვია მიღებული ერთობლივი შემოსავლების გაზრდა.\nიმის გათვალისწინებით, რომ გადასახადის გადამხდელი არ აწარმოებს ბუღალტრულ \nაღრიცხვას კანონმდებლობით დადგენილი წესით, ხოლო მისი სააღრიცხვო \nდოკუმენტაციით შემოწმებისთვის შეუძლებელი იყო დაბეგვრის ობიექტის დადგენა, \nშემოსავლების სამსახური მიიჩნევს, რომ აუდიტის დეპარტამენტი უფლებამოსილია \nარაპირდაპირი მეთოდის გამოყენებით განსაზღვროს საგადასახადო ვალდებულებები.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს \nფაქტობრივ და სამართლებრივ გარემოებებზე, თუ რა ნაწილში იქნა განსაზღვრული \nსაგადასახადო ვალდებულებები არამართლზომიერად. ხოლო, დავის წარმოების \nპროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა \nსაგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად საგადასახადო ვალდებულებები განსაზღვრულია \nკანონმდებლობის მოთხოვნათა დაცვით, საჩივარი დაუსაბუთებელია და არ უნდა \nდაკმაყოფილდეს.\n \nმომჩივნის არგუმენტაცია\nშესამოწმებელ პერიოდში ეწეოდა სატრანსპორტო მომსახურებას, კონკრეტულად \nგადაზიდვების მომსახურებას აწარმოებდა ძირითადად ----- ------ და ------ ტერიტორიაზე.\nმეწარმეს სრულად აქვს აღრიცხული მისი შემოსავლები და ხარჯები, სწორად აქვს \nდათვლილი გადასახადები. აუდიტორები აღნიშნავენ აქტში, რომ შემოწმების მიერ \nგანხორციელდა დოკუმენტურად დადასტურებული შემოსავლის, ინვოისის, საშუალო \nფასის გაანგარიშება და გავრცელება. შესაბამისად შემოსავლები და ინვოისები \nდოკუმენტურად დადასტურებულია. \nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტი ეხება იმ შემთხვევას \nროცა პირს არ აქვს სააღრიცხვო დოკუმენტაცია ან სააღრიცხვო დოკუმენტაციით \nშეუძლებელია დაბეგვრის ობიექტის დადგენა. მეწარმესთან ასეთ შემთხვევას ადგილი \nარ აქვს. აუდიტორებს არ უნდა გამოეყენებიათ შემოსავლის გაანგარიშების \nარაპირდაპირი მეთოდი. ასევე საინტერესოა თუნდაც ამ მეთოდის გამოყენებისას რას \nდაეყრდნენ აუდიტორები? შესაბამისად აუცილებელია საჩივრის განხილვისას მოპასუხე \nმხარემ წარმოადგინოს ის საინფორმაციო ბაზა, საიდანაც მიღებული ინფორმაციის \nანალიზით გამოირკვა, რომ გადასახადის გადამხდელი ვითომდა ახორციელებდა \nდამატებით სატრანსპორტო მომსახურებას.\nმომჩივანი მიუთითებს საქართველოს ზოგადი ადმინისტრაციული კოდექსის 53-ე \nმუხლზე და აღნიშნავს, რომ შემოსავლების სამსახურს ეკისრება მტკიცების ტვირთი, \nწარმოადგინოს ყველა ის ინფორმაცია თუ როგორ მოახდინა არაპირდაპირი მეთოდით \nგადასახადების განსაზღვრა და რატომ გამოიყენა არაპირდაპირი მეთოდი.\nდავების საბჭოს დამკვიდრებული პრაქტიკის შესაბამისად საგადასახადო ორგანო \nვალდებულია წარმოადგინოს გადასახადის დარიცხვის გამოთვლის დეტალური \nმექანიზმი რაც მოცემულ შემთხვევაში არ შესრულებულა, რის გამოც ადმინისტრაციული \nაქტი არ აკმაყოფილებს საქართველოს ზოგადი ადმინისტრაციული კოდექსის 53-ე \nმუხლის მოთხოვნებს. \nგადასახადის დარიცხვა გამოთვლის განმარტების გარეშე არღვევს საქართველოს \nკონსტიტუციის 31- ე მუხლით გარანტირებულ სამართლიანი ადმინისტრაციული \nწარმოების უფლებას და სამართლებრივი განსაზღვრულობის პრინციპს, რაც \nდადასტურებულია როგორც კონსტიტუციური, ისე საქართველოს უზენაესი \nსასამართლოს პრაქტიკით.\nგასაჩივრებული აქტი და აქტში დაფიქსირებული გადაწყვეტილება უნდა გაუქმდეს \nნაწილობრივ (ნაწილობრივ ბათილად იქნას ცნობილი), ვინაიდან ის \nარამართლზომიერია ფაქტობრივი და სამართლებრივი გარემოებების გამო, რაც \nმითითებულია როგორც 5 ნოემბრის №175335/21 საჩივარში, ისე წინამდებარე საჩივარში.\n\nსადავო საკითხებთან მიმართებით ადმინისტრაციულმა ორგანომ არ გამოიკვლია \nსაქმისთვის მნიშვნელოვანი ყველა გარემოება.\n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ \nგარემოებათა გამო: \nსაგადასახადო კოდექსის მე-100 მუხლის მე-3 ნაწილის „ბ“ ქვეპუნქტის თანახმად, \nერთობლივ შემოსავალს განეკუთვნება ნებისმიერი ფორმით ან/და საქმიანობით \nმიღებული შემოსავალი, კერძოდ ეკონომიკური საქმიანობით მიღებული შემოსავლები, \nრომლებიც დაკავშირებული არ არის დაქირავებით მუშაობასთან.\nსაგადასახადო კოდექსის 102-ე მუხლის პირველი ნაწილის „ა“ ქვეპუნქტის თანახმად, \nეკონომიკური საქმიანობით მიღებულ შემოსავლებს განეკუთვნება \nსაქონლის/მომსახურების მიწოდებით მიღებული შემოსავლები.\nსაგადასახადო კოდექსის 136-ე მუხლის პირველი და მე-3 ნაწილების თანახმად, \nგადასახადის გადამხდელი ვალდებულია სწორად და დროულად აღრიცხოს \nშემოსავლები და ხარჯები დოკუმენტურად დადასტურებულ მონაცემთა საფუძველზე, \nამ თავით გათვალისწინებული მეთოდების გამოყენებით და მიაკუთვნოს იმ საანგარიშო \nპერიოდს, რომელშიც მოხდა მათი მიღება და გაწევა. გადასახადის გადამხდელი \nვალდებულია სრულად აღრიცხოს თავის საქმიანობასთან დაკავშირებული ყველა \nოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და \nდასრულებაზე.\nსაგადასახადო კოდექსის 73-ე მუხლის მე-5 ნაწილის „ა“ ქვეპუნქტის თანახმად, \nსაგადასახადო ორგანოს უფლება აქვს, პირის საგადასახადო ვალდებულებები \nგანსაზღვროს არაპირდაპირი მეთოდების გამოყენებით (აქტივების სიდიდის, \nსაოპერაციო შემოსავლებისა და ხარჯების, პირის შესახებ ინფორმაციის მისი \nსაქმიანობის სხვა საგადასახადო პერიოდთან ან სხვა ამგვარი გადასახადის \nგადამხდელის შესახებ მონაცემების შედარების, აგრეთვე სხვა მსგავსი ინფორმაციის \nანალიზის საფუძველზე) თუ პირს არ აქვს სააღრიცხვო დოკუმენტაცია ან სააღრიცხვო \nდოკუმენტაციით შეუძლებელია დაბეგვრის ობიექტის დადგენა. \nშემოწმების შედეგად დადგენილია, რომ გადასახადის გადამხდელის საქმიანობაა \nსატრანსპორტო მომსახურების გაწევა. გადაზიდვებს ახორციელებს ძირითადად, -------, --\n--- და ----- ტერიტორიაზე. გადასახადის გადამხდელის მიერ წარმოდგენილი \nინფორმაციის/დოკუმენტაციის შემოსავლების სამსახურის ბაზებში არსებული \nინფორმაციის ანალიზის საფუძველზე დგინდება, რომ გადასახადის გადამხდელი \nახორციელებდა დამატებით სატრანსპორტო მომსახურებებს, რაზეც კანონმდებლობით \nგათვალისწინებული რაიმე დოკუმენტი წარმოდგენილი არ არის, მათ შორის არც \nსაბანკო ამონაწერებში ფიქსირდება ჩარიცხვები. იმ სატრანსპორტო მომსახურებებზე, \nრომლებზეც გადასახადის გადამხდელის მიერ არ იქნა წარმოდგენილი შემოსავლის \nმიღების დამადასტურებელი დოკუმენტი, განხორციელდა დოკუმენტურად \nდადასტურებული შემოსავლის (ინვოისების საშუალო ფასის) გაანგარიშება და \nგავრცელება.\nაუდიტის დეპარტამენტის წარმომადგენლის განმარტებით, ფიქსირდებოდა საზღვრის \nკვეთები, რომელზეც მომჩივანს წარმოდგენილი არ ჰქონდა შესაბამისი დოკუმენტები. \nაღნიშნულზე გავრცელდა მომჩივნის მიერ წარმოდგენილი დოკუმენტების მიხედვით \nდაფიქსირებული მონაცემები. ასევე გათვალისწინებულია ტრანზიტურლი მოძრაობის \nდროს საზღვრის კვეთები, რადგან არ მომხდარიყო გაორმაგებული მონცემებით \nდაბეგვრა. დამატებით გამოვლენილი საზღვრის კვეთების მიხედვით გადასახადის \nგაანგარიშების მონაცემები გაგზავნილია გადასახადის გადამხდელთან ელექტრონული \nფოსტის მეშვეობით. \nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ \nვინაიდან გამოვლენილია საზღვრის კვეთები, რომლის თაობაზეც მომჩივნის მიერ \n\nსაგადასახადო ორგანოსთვის დოკუმენტაცია წარდგენილი არ არის, მომჩივნის \nსაგადასახადო ვალდებულებების არაპირდაპირი მეთოდით განსაზღვრა \nმართლზომიერია. ამასთან, საბჭო მიიჩნევს, რომ ვინაიდან არ არის წარმოდგენილი \nმტკიცებულებები, რომლითაც დადგინდება შემოწმების შედეგად დადგენილისგან \nგანსხვავებული გარემოებები, საჩივარი ამ ნაწილში დაუსაბუთებელია და არ უნდა \nდაკმაყოფილდეს. \n \n2. ერთობლივი შემოსავლიდან გამოსაქვითი ხარჯების შემცირება ძირითად \nსაშუალებაზე გაწეული დოკუმენტურად დაუდასტურებელი ხარჯების და \nამორტიზაციის თანხის ნაწილში\nფაქტების აღწერა/დარიცხვის საფუძვლები\nგადასახადის გადამხდელმა შემოწმების პროცესში წარადგინა ეკონომიკური \nსაქმიანობის ფარგლებში გაწეული ხარჯის დამადასტურებელი დოკუმენტების ნაწილი. \nარსებული მონაცემების ანალიზის საფუძველზე ირკვევა, რომ გადასახადის \nგადამხდელს შესამოწმებელ პერიოდებში შეძენილი აქვს ავტოსატრანსპორტო \nსაშუალებები, მისაბმელები, რომლებიც მის მიერ აღრიცხულია როგორც ძირითად \nსაშუალებად. მოცემული ხარჯები კი გამოქვითულია საგადასახადო კოდექსით \nგათვალისწინებული წესით, სრულად გამოქვითვის მეთოდის გამოყენებით, თუმცა \nშემოწმების ფარგლებში გამოირკვა, რომ გადასახადის გადამხდელს ზედმეტად აქვს \nგამოქვითული შემოსავლის მიღებასთან დაკავშირებული ხარჯები, მათ შორის ძირითად \nსაშუალებასთან დაკავშირებული ხარჯები, კერძოდ, გადასახადის გადამხდელს \nშესამოწმებელ პერიოდში, 2023 წელს ძირითად საშულებაზე გაწეულ ხარჯად \nდაფიქსირებული აქვს 18 500 ლარი, რაზეც შემოწმებისათვის სრულად ვერ იქნა \nწარმოდგენილი ხარჯის დამადასტურებელი დოკუმენტები. გარდა აღნიშნულისა \nშემოწმების შედეგად, საგადასახადო კოდექსის 105-ე და 112-ე მუხლების მიხედვით, \nდამატებით დაკორექტირდა ამორტიზაციით დარიცხული თანხები, ვინაიდან \nგადასახადის გადამხდელის განმარტებით იგი იყენებს სრულად გამოქვითვის მეთოდს, \nშესაბამისად აღნიშნული ხარჯებიც შესაბამისი წესით დაექვემდებარა \nკორექტირებას/შემცირებას. \n \nშემოსავლების სამსახურის გადაწყვეტილების შინაარსი\nსადავო საკითხთან დაკავშირებით, შემოსავლების სამსახური ყურადღებას ამახვილებს \nდადგენილ ფაქტობრივ გარემოებაზე, რომლის მიხედვით, გადასახადის გადამხდელს \nშესამოწმებელ პერიოდებში შეძენილი აქვს ავტოსატრანსპორტო საშუალებები, \nრომლებიც წარმოადგენს ძირითად საშუალებას, ხოლო გაწეული ხარჯები \nგამოქვითული აქვს კანონმდებლობით გათვალისწინებული წესით, სრულად \nგამოქვითვის მეთოდის გამოყენებით, თუმცა, შემოწმების ფარგლებში გაირკვა, რომ \nგადასახადის გადამხდელს ზედმეტად აქვს გამოქვითული შემოსავლის მიღებასთან \nდაკავშირებული ხარჯები, მათ შორის, ძირითად საშუალებასთან დაკავშირებული \nხარჯები, კერძოდ, გადასახადის გადამხდელს შესამოწმებელ პერიოდში, 2023 წელს \nძირითად საშუალებაზე გაწეულ ხარჯად დაფიქსირებული აქვს 18 500 ლარი, რომელზეც \nშემოწმებისათვის სრულად ვერ იქნა წარდგენილი ხარჯის დამადასტურებელი \nდოკუმენტები. საგადასახადო კანონმდებლობით გათვალისწინებულია გადამხდელთა \nშესაძლებლობა, რომ ერთობლივი შემოსავლიდან გამოქვითონ ყველა ხარჯი, რომელიც \nმის მიღებასთან არის დაკავშირებული, შესაბამისად, თუ გადასახადის გადამხდელს \nძირითადი საშუალებების მიმართ გამოქვითვის სრული მეთოდი აქვს არჩეული, \nსაგადასახადო კოდექსის მიხედვით, აღარ აქვს უფლება გამოიყენოს საამორტიზაციო \nანარიცხების მეთოდით გამოქვითვის შესაძლებლობა.\nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს \nფაქტობრივ და სამართლებრივ გარემოებებზე, თუ რა ნაწილში იქნა განსაზღვრული \nსაგადასახადო ვალდებულებები არამართლზომიერად. ხოლო, დავის წარმოების \nპროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა \n\nსაგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად საგადასახადო ვალდებულებები განსაზღვრულია \nკანონმდებლობის მოთხოვნათა დაცვით, საჩივარი დაუსაბუთებელია და არ უნდა \nდაკმაყოფილდეს. \n \nმომჩივნის არგუმენტაცია\nაუდიტორების შეფასებით გადასახადის გადამხდელს გამოქვითული აქვს შეძენილი \nავტოსატრანსპორტო საშუალებების ღირებულება სრულად გამოქვითვის მეთოდით და \nდამატებით ასევე გამოქვითული აქვს ძირითად საშუალებასთან დაკავშირებული \nხარჯები.\nხარჯებთან დაკავშირებით გადასახადის გადამხდელს გამოქვითული აქვს \nსატრანსპორტო საშუალებებთან (ძირითადი საშუალებები) დაკავშირებული ხარჯები. \nის, რომ საგადასახადო მიზნებისათვის სრულად გამოიქვითა შეძენილი ძირითადი \nსაშუალებები არ ნიშნავს, რომ ეს ძირითადი საშუალებები აღარ არსებობს და მათზე \nგაწეული ხარჯები (რემონტი და სხვა) ხარჯების ნაწილში აღარ უნდა ჩაერთოს. \nგამომდინარე იმ გარემოებიდან, რომ მეწარმის საქმიანობის საგანია სატრანსპორტო \nმომსახურების გაწევა, მათ შორის და ძირითადად საზღვარგარეთ, წარმოდგენილი იქნა \nხარჯის დამადასტურებელი შესაბამისი დოკუმენტაცია აუდიტორებისათვის. \nშესაბამისად, ეს საკითხი დამატებით შესწავლას საჭიროებდა აუდიტორების მხრიდან.\nსაჩივარში წარმოდგენილი არგუმენტაცია არ იქნა გაზიარებული და აქაც შემოსავლების \nსამსახურმა იგივე ფორმულირება გამოიყენა: მომჩივანი საჩივარში ვერ უთითებს \nფაქტობრივ და სამართლებრივ გარემოებებს თუ რა ნაწილში იქნა განსაზღვრული \nსაგადასახადო ვალდებულებები არამართლზომიერად.\nშემოსავლების სამსახურმა მიიჩნია, რომ შემოწმების შედეგად საგადასახადო \nვალდებულებები განსაზღვრულია კანონმდებლობის მოთხოვნათა დაცვით, საჩივარი \nდაუსაბუთებელია და არ უნდა დაკმაყოფილდეს.\nმიუხედავად იმისა, რომ სრულად არის გამოქვითული ძირითადი საშუალების შეძენის \nხარჯები, რადგან ისინი ფიზიკურად კვლავ ექსპლუატაციაშია სრული უფლება აქვს \nგამოქვითოს ძირითადი საშუალების ექსპლუატაციისას მასზე გაწეული ხარჯები. \n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ \nგარემოებათა გამო: \nსაგადასახადო კოდექსის მე-80 მუხლის პირველი ნაწილის თანახმად, რეზიდენტი \nფიზიკური პირის საშემოსავლო გადასახადით დაბეგვრის ობიექტია დასაბეგრი \nშემოსავალი, რომელიც განისაზღვრება, როგორც სხვაობა კალენდარული წლის \nგანმავლობაში მიღებულ ერთობლივ შემოსავალსა და ამ პერიოდისათვის ამ კოდექსით \nგათვალისწინებული გამოქვითვების თანხებს შორის.\nსაგადასახადო კოდექსის 105-ე მუხლის პირველი და მე-2 ნაწილების თანახმად, \nერთობლივი შემოსავლიდან გამოიქვითება ყველა ხარჯი, რომელიც დაკავშირებულია \nმის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას \nარ ექვემდებარება. თუ ამ კოდექსით სხვა რამ არ არის გათვალისწინებული, ყველა \nხარჯი დოკუმენტურად უნდა იყოს დადასტურებული.\nსაგადასახადო კოდექსის 136-ე მუხლის პირველი და მე-3 ნაწილების თანახმად, \nგადასახადის გადამხდელი ვალდებულია სწორად და დროულად აღრიცხოს \nშემოსავლები და ხარჯები დოკუმენტურად დადასტურებულ მონაცემთა საფუძველზე, \nამ თავით გათვალისწინებული მეთოდების გამოყენებით და მიაკუთვნოს იმ საანგარიშო \nპერიოდს, რომელშიც მოხდა მათი მიღება და გაწევა. გადასახადის გადამხდელი \nვალდებულია სრულად აღრიცხოს თავის საქმიანობასთან დაკავშირებული ყველა \n\nოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და \nდასრულებაზე. \nსაგადასახადო კოდექსის 112-ე მუხლის პირველი და მე-4 ნაწილების თანახმად, \nძირითადი საშუალებების მიმართ, გარდა საწარმოს კაპიტალში შეტანილისა, \nგადასახადის გადამხდელს უფლება აქვს, სრულად გამოქვითოს ამ აქტივების \nღირებულება იმ საგადასახადო წელს, როდესაც ძირითადი საშუალებები \nექსპლუატაციაში შევიდა. ძირითადი საშუალებების ღირებულების სრულად \nგამოქვითვის შემთხვევაში გადასახადის გადამხდელს უფლება არ აქვს, არჩეული \nგამოქვითვის ნორმა შეცვალოს 5 წლის განმავლობაში.\nშემოწმების შედეგად დადგენილია, რომ გადასახადის გადამხდელს შესამოწმებელ \nპერიოდებში შეძენილი აქვს ავტოსატრანსპორტო საშუალებები, მისაბმელები, \nრომლებიც მის მიერ აღრიცხულია როგორც ძირითად საშუალებად. ხარჯები \nგამოქვითულია საგადასახადო კოდექსით გათვალისწინებული წესით, სრულად \nგამოქვითვის მეთოდის გამოყენებით. გადასახადის გადამხდელს 2023 წელს ძირითად \nსაშულებაზე გაწეულ ხარჯად დაფიქსირებული აქვს 18 500 ლარი, რაზეც სრულად ვერ \nიქნა წარმოდგენილი ხარჯის დამადასტურებელი დოკუმენტები. შემოწმების შედეგად \nდაკორექტირდა ამორტიზაციით დარიცხული თანხები, ვინაიდან გადასახადის \nგადამხდელის განმარტებით იგი იყენებს სრულად გამოქვითვის მეთოდს.\nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ \nვინაიდან მომჩივნის მიერ არჩეულია ძირითადი საშუალებების სრულად გამოქვითვის \nმეთოდი, ძირითად საშუალებათა მიხედვით გამოქვითული საამორტიზაციო \nანარიცხების შემცირება განხორციელდა კანონმდებლობის მოთხოვნათა \nგათვალისწინებით. ამასთან, 2023 წელს ძირითად საშულებაზე გაწეულ ხარჯად \nდაფიქსირებულ თანხასთან დაკავშირებით გადასახადის გადამხდელმა საგადასახადო \nშემოწმების დროს ვერ წარადგინა ხარჯის დამადასტურებელი დოკუმენტები და არც \nსაჩივარს ერთვის მტკიცებულებები, რომლითაც დადგინდება შემოწმების შედეგად \nდადგენილისგან განსხვავებული გარემოებები, საბჭო მიიჩნევს, რომ საჩივარი ამ \nნაწილში დაუსაბუთებელია და არ უნდა დაკმაყოფილდეს.\n \n3. საწვავის შეძენაზე და სატრანსპორტო საშუალების რემონტზე გაწეული \nხარჯის განსაზღვრა არაპირდაპირი მეთოდით \nფაქტების აღწერა/დარიცხვის საფუძვლები\nგადასახადის გადამხდელის მიერ შემოწმებისთვის არ არის წარდგენილი \nბუღალტრული აღრიცხვის პროგრამა ან/და ელექტრონული რეესტრი შემოსავლებისა და \nხარჯების შესახებ. გადასახადის გადამხდელის განმარტებით, ვინაიდან მისი \nმომსახურების სფეროს წარმოადგენს ავტოსატრანსპორტო საშუალებებით \nსაქართველოდან ტვირთის ტრანსპორტირება სხვადასხვა ქვეყანაში, მის მიერ საწვავის \nხარჯების გარკვეული ნაწილი გაწეულია უცხო ქვეყნებში. წარმოდგენილი იქნა საწვავის \nშესყიდვის სხვადასხვა დოკუმენტები/ჩეკები. შემოწმების ფარგლებში გამოირკვა, რომ \nწარმოდგენილ ჩეკებში/დოკუმენტებში ვერ იდენტიფიცირდება საქონლის სახეობა, \nოპერაციის განხორციელების თარიღი და ოპერაციის განხორციელების ზუსტი \nადგილმდებარეობა, რაც დაადასტურებდა იმას, რომ ნამდვილად შემოსავლის \nმიღებასთან დაკავშირებული ხარჯი იქნა გაწეული. ამასთან, შემოწმებისას \nიდენტიფიცირებულ ჩეკებში ფიქსირდება არაეკონომიკური ხარჯის ჩეკიც, რომელიც არ \nექვემდებარება გამოქვითვას ერთობლივი შემოსავლიდან. გარდა ამისა, შემოწმების \nფარგლებში ასევე დაკორექტირდა ძირითადი საშუალებების რემონტისათვის შეძენილ \nსხვადასხვა მასალებზე გაწეული ხარჯის თანხები, ვინაიდან გადასახადის \nგადამხდელის მიერ სრულად არ იქნა წარმოდგენილი აღნიშნული ხარჯის \nდამადასტურებელი დოკუმენტები, მათ შორის მიღება-ჩაბარების აქტი ან/და \nსაგადასახადო კოდექსით გათვალისწინებული სხვა დოკუმენტები.\nაღნიშნული გარემოებებიდან გამომდინარე, საკუთარი ავტოსატრანსპორტო \nსაშუალებების საწვავებზე და სარემონტო სამუშაოებზე, როგორც საქართველოში ასევე \n\nსაქართველოს ფარგლებს გარეთ გადახდილი თანხის განსაზღვრა განხორციელდა სხვა \nმსგავსი საქმიანობის განმახორციელებელი პირების მიერ შესაბამისი შემოსავლის \nმიღებასთან, საწვავებზე და სარემონტო სამუშაოებზე გაწეული ხარჯის პროპორციული \nწილის შესაბამისად. აღნიშნულ ავტომანქანებისათვის შეძენილ საწვავზე გადახდილი \nხარჯის თანხა განისაზღვრა, სრული, ერთობლივი შემოსავლის მიღებასთან \nსაჭირო/გონივრული საწვავის მოხმარებისა და მის შეძენაზე გადახდილი თანხის \nერთობლივი შემოსავლიდან გამოქვითვის შესაძლებლობით.\n \nშემოსავლების სამსახურის გადაწყვეტილების შინაარსი\nსადავო საკითხთან დაკავშირებით, შემოსავლების სამსახური ყურადღებას ამახვილებს \nდადგენილ ფაქტობრივ გარემოებაზე, რომლის მიხედვით, გადასახადის გადამხდელის \nგანმარტებით, ვინაიდან მომსახურების საგანს წარმოადგენს ავტოსატრანსპორტო \nსაშუალებებით საქართველოდან ტვირთის ტრანსპორტირება სხვადასხვა ქვეყანაში, \nმეწარმის მიერ საწვავის ხარჯების გარკვეული ნაწილი გაწეულია უცხო ქვეყნებში. \nგადასახადის გადამხდელის მიერ შემოწმებისთვის წარდგენილ იქნა საწვავის \nშესყიდვის სხვადასხვა დოკუმენტები/ჩეკები, რომლებითაც ვერ იდენტიფიცირდება \nსაქონლის სახეობა, ოპერაციის განხორციელების თარიღი და ოპერაციის ზუსტი \nადგილმდებარეობა, რაც დაადასტურებდა, რომ ნამდვილად შემოსავლის მიღებასთან \nდაკავშირებული ხარჯი იქნა გაწეული. ამასთან, შემოწმებისას იდენტიფიცირებულ \nჩეკებში ფიქსირდება არაეკონომიკური ხარჯის ჩეკიც, რომელიც არ ექვემდებარება \nგამოქვითვას ერთობლივი შემოსავლიდან. გარდა აღნიშნულისა, შემოწმების \nფარგლებში დაკორექტირდა ძირითადი საშუალებების რემონტისთვის შეძენილ \nსხვადასხვა მასალებზე გაწეული ხარჯის თანხები, რადგან გადასახადის გადამხდელის \nმიერ სრულად არ იქნა წარდგენილი აღნიშნული ხარჯის დამადასტურებელი \nდოკუმენტები, მათ შორის, მიღება-ჩაბარების აქტი ან/და კანონმდებლობით \nგათვალისწინებული სხვა დოკუმენტები. აღნიშნული გარემოებებიდან გამომდინარე, \nგადამხდელის საგადასახადო ვალდებულებები განისაზღვრა არაპირდაპირი მეთოდის \nგამოყენებით, კერძოდ, შემოწმების ფარგლებში, გადასახადის გადამხდელის მიერ \nსაკუთარი ავტოსატრანსპორტო საშუალებების საწვავებზე და სარემონტო სამუშაოებზე, \nროგორც საქართველოში, ასევე საქართველოს ფარგლებს გარეთ გადახდილი თანხის \nგანსაზღვრა განხორციელდა სხვა მსგავსი საქმიანობის განმახორციელებელი პირების \nმიერ შესაბამისი შემოსავლის მიღებასთან საწვავებზე და სარემონტო სამუშაოებზე \nგაწეული ხარჯის პროპორციული წილის შესაბამისად. \nამასთან, შემოსავლების სამსახური აღნიშნავს, რომ მომჩივანი საჩივარში ვერ უთითებს \nფაქტობრივ და სამართლებრივ გარემოებებზე, თუ რა ნაწილში იქნა განსაზღვრული \nსაგადასახადო ვალდებულებები არამართლზომიერად. ხოლო, დავის წარმოების \nპროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა \nსაგადასახადო შემოწმებით დადგენილ გარემოებებს. \nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად საგადასახადო ვალდებულებები განსაზღვრულია \nკანონმდებლობის მოთხოვნათა დაცვით, საჩივარი აღნიშნულ ნაწილში \nდაუსაბუთებელია და არ უნდა დაკმაყოფილდეს.\n \nმომჩივნის არგუმენტაცია\nაუდიტორების შეფასებით იმის გამო, რომ მეწარმე მომსახურებას ახორციელებს უცხო \nქვეყნებშიც, წარმოდგენილი საწვავის შესყიდვის დოკუმენტებით ვერ \nიდენტიფიცირდება საქონლის სახეობა, ოპერაციის განხორციელების თარიღი და \nოპერაციის ზუსტი ადგილმდებარეობა. აუდიტორებმა, შემოწმების ფარგლებში საწვავზე \nდა სარემონტო სამუშაოებზე გადახდილი თანხების განსაზღვრა განხორციელეს სხვა \nმსგავსი საქმიანობის განმახორციელებელი პირების მიერ შესაბამისი შემოსავლის \nმიღებასთან საწვავებზე და სარემონტო სამუშაოებზე გაწეული ხარჯის პროპორციული \n\nწილის შესაბამისად.\nშემოსავლების სამსახურმა აქაც იდენტური მიდგომა გამოიჩინა და მიუთითა: მომჩივანი \nსაჩივარში ვერ უთითებს ფაქტობრივ და სამართლებრივ გარემოებებს თუ რა ნაწილში \nიქნა განსაზღვრული საგადასახადო ვალდებულებები არამართლზომიერად. \nშემოსავლების სამსახურმა მიიჩნია, რომ შემოწმების შედეგად საგადასახადო \nვალდებულებები განსაზღვრულია კანონმდებლობის მოთხოვნათა დაცვით, \nწარმოდგენილი საჩივარი დაუსაბუთებელია და არ უნდა დაკმაყოფილდეს.\nშემმოწმებლებმა სრულად არ გამოიკვლიეს საქმისთვის მნიშვნელოვანი გარემოებანი. \nმათ ერთის მხრივ გაზარდეს შემოსავალი და მეორეს მხრივ შეამცირეს ხარჯები, როცა \nგამოიყენეს პროპორციული წილის განსაზღვრება.\n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ \nგარემოებათა გამო: \nსაგადასახადო კოდექსის მე-80 მუხლის პირველი ნაწილის თანახმად, რეზიდენტი \nფიზიკური პირის საშემოსავლო გადასახადით დაბეგვრის ობიექტია დასაბეგრი \nშემოსავალი, რომელიც განისაზღვრება, როგორც სხვაობა კალენდარული წლის \nგანმავლობაში მიღებულ ერთობლივ შემოსავალსა და ამ პერიოდისათვის ამ კოდექსით \nგათვალისწინებული გამოქვითვების თანხებს შორის.\nსაგადასახადო კოდექსის 105-ე მუხლის პირველი და მე-2 ნაწილების თანახმად, \nერთობლივი შემოსავლიდან გამოიქვითება ყველა ხარჯი, რომელიც დაკავშირებულია \nმის მიღებასთან, გარდა იმ ხარჯებისა, რომლებიც ამ კოდექსის თანახმად გამოქვითვას \nარ ექვემდებარება. თუ ამ კოდექსით სხვა რამ არ არის გათვალისწინებული, ყველა \nხარჯი დოკუმენტურად უნდა იყოს დადასტურებული.\nსაგადასახადო კოდექსის 136-ე მუხლის პირველი და მე-3 ნაწილების თანახმად, \nგადასახადის გადამხდელი ვალდებულია სწორად და დროულად აღრიცხოს \nშემოსავლები და ხარჯები დოკუმენტურად დადასტურებულ მონაცემთა საფუძველზე, \nამ თავით გათვალისწინებული მეთოდების გამოყენებით და მიაკუთვნოს იმ საანგარიშო \nპერიოდს, რომელშიც მოხდა მათი მიღება და გაწევა. გადასახადის გადამხდელი \nვალდებულია სრულად აღრიცხოს თავის საქმიანობასთან დაკავშირებული ყველა \nოპერაცია, რათა გარანტირებული იყოს კონტროლი მათ დაწყებაზე, მიმდინარეობასა და \nდასრულებაზე.\nსაგადასახადო შემოწმების დრო მომჩივნის მიერ არ არის წარდგენილი ბუღალტრული \nაღრიცხვის პროგრამა ან/და ელექტრონული რეესტრი შემოსავლებისა და ხარჯების \nშესახებ. გადასახადის გადამხდელის განმარტებით საწვავის ხარჯების გარკვეული \nნაწილი გაწეულია უცხო ქვეყნებში. წარმოდგენილი იქნა საწვავის შესყიდვის სხვადასხვა \nდოკუმენტები/ჩეკები, რომლითაც ვერ იდენტიფიცირდება საქონლის სახეობა, ოპერაციის \nგანხორციელების თარიღი და ოპერაციის განხორციელების ზუსტი ადგილმდებარეობა. \nამასთან, იდენტიფიცირებულ ჩეკებში ფიქსირდება არაეკონომიკური ხარჯის ჩეკიც. \nდაკორექტირდა ძირითადი საშუალებების რემონტისათვის შეძენილ სხვადასხვა \nმასალებზე გაწეული ხარჯის თანხები, ვინაიდან გადასახადის გადამხდელის მიერ \nსრულად არ იქნა წარმოდგენილი აღნიშნული ხარჯის დამადასტურებელი \nდოკუმენტები. ავტოსატრანსპორტო საშუალებების საწვავებზე და სარემონტო \nსამუშაოებზე, როგორც საქართველოში ასევე საქართველოს ფარგლებს გარეთ \nგადახდილი თანხის განსაზღვრა განხორციელდა სხვა მსგავსი საქმიანობის \nგანმახორციელებელი პირების მიერ შესაბამისი შემოსავლის მიღებასთან, საწვავებზე და \nსარემონტო სამუშაოებზე გაწეული ხარჯის პროპორციული წილის შესაბამისად.\nაუდიტის დეპარტამენტის წარმომადგენლის განმარტებით, ავტოსატრანსპორტო \nსაშუალებების საწვავებზე და სარემონტო სამუშაოებზე გაწეული ხარჯების \nგანსაზღვრისთვის გამოყენებულია ანალოგიური საქმიანობის განმახორციელებელი \nპირის მიერ გაწეული ხარჯების პროპორცია, ვინაიდან მომჩივნის მიერ გაწეული \n\nხარჯების იდენტიფიცირება ვერ ხერხდება იმ შემთხვევებშიც კი, რომელ საზღვრის \nკვეთებზეც წარმოდგენილია ინვოისები.\nმომჩივნის წარმომადგენლის განმარტებით, საგადასახადო ორგანოს უნდა გამოეკვლია \nავტოსატრანსპორტო საშუალებების მოძრაობის მარშრუტები, ტვირთით და ტვირთის \nგარეშე მოძრაობისას საწვავის ხარჯის მონაცემები, ასევე უნდა გაეთვალისწინებინათ \nმძღოლის საკვების შეძენაზე გაწეული ხარჯები. ამ ეტაპზე არ წარმოადგენს \nგაანგარიშებას, თუმცა გააჩნია მონაცემები რომელ ქალაქში სრულდებოდა რეისი, \nრომელი მიმართულებით იყო სატრანსპორტო საშუალება ტვირთით და რომელი \nმიმართულებით იყო ტვირთის გარეშე.\nსაბჭო მიუთითებს საქმის გარემოებებზე, მხარეთა არგუმენტაციაზე და აღნიშნავს, რომ \nვინაიდან საწვავის შეძენასთან დაკავშირებით და ძირითადი საშუალებების \nრემონტისთვის გაწეული ხარჯების შესახებ მომჩივნის მიერ წარდგენილი არ არის \nსრულყოფილი დოკუმენტაცია, მომჩივნის მიერ განხორციელებულ ეკონომიკურ \nსაქმიანობასთან დაკავშირებული ხარჯის არაპირდაპირი მეთოდით განსაზღვრა \nმართლზომიერია. ამასთან, საბჭო მიიჩნევს, რომ ვინაიდან არ არის წარმოდგენილი \nმტკიცებულებები, რომლითაც დადგინდება შემოწმების შედეგად დადგენილისგან \nგანსხვავებული გარემოებები, საჩივარი ამ ნაწილში დაუსაბუთებელია და არ უნდა \nდაკმაყოფილდეს. \n \n4. ქონების გადასახადის დარიცხვის მართლზომიერება\nფაქტების აღწერა/დარიცხვის საფუძვლები\nშესამოწმებელ პერიოდში გადასახადის გადამხდელს საკუთრებაში, ძირითად \nსაშუალებად გააჩნია როგორც მსუბუქი ავტოსატრანსპორტო საშულებები, ასევე \nსატვირთო ავტომობილები. გადასახადის გადამხდელს შესამოწმებელ პერიოდში არ \nაქვს დეკლარირებული შესაბამისი ქონების გადასახადი, რაც გამოწვეულია იმით, რომ \nმის მიერ დეკლარირებული დასაბეგრი შემოსავალი არ სცდებოდა, საგადასახადო \nკოდექსით გათვალისწინებულ 40 000 ლარიან ზღვარს, თუმცა ვინაიდან შემოწმების \nფარგლებში გაიზარდა დასაბეგრი შემოსავალი, აქედან გამომდინარე შემოწმების \nფარგლებში განხორციელდა შესაბამისი გადასახადის გამოანგარიშება და დარიცხვა.\n \nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს საგადასახადო კოდექსის 202-ე მუხლის მე-5 \nნაწილზე, 205-ე მუხლის პირველ, მე-12 და მე-14 ნაწილებზე და 43-ე მუხლის მე-4 \nნაწილზე. \nდადგენილი გარემოებაა, რომ შესამოწმებელ პერიოდში გადამხდელს საკუთრებაში \nძირითადი საშუალების სახით გააჩნია როგორც მსუბუქი ავტოსატრანსპორტო \nსაშუალებები, ასევე სატვირთო ავტომობილები, რომელთან დაკავშირებით \nსაგადასახადო ორგანოში არ არის წარდგენილი ქონების გადასახადის დეკლარაციები, \nრადგან გადამხდელის მიერ დეკლარირებული დასაბეგრი შემოსავალი არ აჭარბებდა 40 \n000 ლარიან ზღვარს. ვინაიდან შემოწმების ფარგლებში გაიზარდა მეწარმის დასაბეგრი \nშემოსავალი, შედეგად, გადამხდელს დაერიცხა ქონების გადასახადი.\nშემოსავლების სამსახური აღნიშნავს, რომ მომჩივანი საჩივარში ვერ უთითებს \nფაქტობრივ და სამართლებრივ გარემოებებზე, თუ რა ნაწილში იქნა განსაზღვრული \nსაგადასახადო ვალდებულებები არამართლზომიერად. ხოლო, დავის წარმოების \nპროცესში არ ყოფილა წარმოდგენილი ისეთი მტკიცებულებები, რომლებიც შეცვლიდა \nსაგადასახადო შემოწმებით დადგენილ გარემოებებს.\nზემოაღნიშნული სამართლებრივი ნორმების და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად საგადასახადო ვალდებულებები განსაზღვრულია \nკანონმდებლობის მოთხოვნათა დაცვით, საჩივარი დაუსაბუთებელია და არ უნდა \nდაკმაყოფილდეს.\n \n\nმომჩივნის არგუმენტაცია\nმეწარმის მიერ ზუსტად იყო გაანგარიშებული შემოსავლები და ხარჯები, შემოსავლები \nარ ცდებოდა წლიურ 40 000 ლარს და შესაბამისად ქონების გადასახადის \nდეკლარირების ვალდებულება არ წარმოშობილა. \nამ საკითხის გადაწყვეტა სრულად არის დამოკიდებული საჩივრის პირველ საკითხთან. \nშესაბამისად მისი გადაწყვეტა გავლენას იქონიებს ამ საკითხის გადაწყვეტასთან.\n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ ამ ნაწილში საჩივარი არ უნდა დაკმაყოფილდეს შემდეგ \nგარემოებათა გამო: \nსაგადასახადო კოდექსის 201-ე მუხლის პირველი ნაწილის „გ.ა“ და „გ.ბ“ ქვეპუნქტების \nთანახმად, ქონების გადასახადის გადამხდელია ფიზიკური პირი მის საკუთრებაში \nარსებულ უძრავ ქონებაზე (მათ შორის, დაუმთავრებელ მშენებლობაზე, შენობა-\nნაგებობაზე ან მათ ნაწილზე), იახტებზე (კატარღებზე), შვეულმფრენებზე, \nთვითმფრინავებსა და საგარეო-ეკონომიკური საქმიანობის ეროვნული სასაქონლო \nნომენკლატურის 8703 კოდით განსაზღვრულ მსუბუქ ავტომობილებზე. ეკონომიკური \nსაქმიანობის განხორციელების შემთხვევაში, მის ბალანსზე ძირითად საშუალებად \nაღრიცხულ აქტივებზე, დაუმონტაჟებელ მოწყობილობებზე, აგრეთვე მის მიერ \nლიზინგით გაცემულ ქონებაზე.\nსაგადასახადო კოდექსის 202-ე მუხლის მე-5 ნაწილის „ა“ ქვეპუნქტის თანახმად, \nფიზიკური პირის დასაბეგრ ქონებაზე გადასახადის წლიური განაკვეთი \nდიფერენცირებულია გადასახადის გადამხდელის ოჯახის მიერ საგადასახადო წლის \nგანმავლობაში მიღებული შემოსავლების მიხედვით და განისაზღვრება 100 000 \nლარამდე შემოსავლის მქონე ოჯახებისათვის – საგადასახადო პერიოდის ბოლოსთვის \nდასაბეგრი ქონების საბაზრო ღირებულების არანაკლებ 0.05 პროცენტისა და არა უმეტეს \n0.2 პროცენტისა.\nსაგადასახადო კოდექსის 202-ე მუხლის მე-6 ნაწილის „ა“ ქვეპუნქტის თანახმად, ამ კარის \nმიზნებისათვის, ამ მუხლის მე-7 ნაწილის გათვალისწინებით, ფიზიკური პირის ოჯახის \nმიერ საგადასახადო წლის განმავლობაში მიღებულ შემოსავლებში შეიტანება ყველა \nშემოსავალი, მათ შორის, სარგებელი საგადასახადო შეღავათების \nგაუთვალისწინებლად, კერძოდ ეკონომიკური საქმიანობით მიღებული დასაბეგრი \nშემოსავალი, გარდა ამ ნაწილის „დ“ ქვეპუნქტით გათვალისწინებული შემთხვევისა.\nსაგადასახადო კოდექსის 206-ე მუხლის პირველი ნაწილის „ა“ ქვეპუნქტის თანახმად, \nშესაბამისი დაბეგვრის ობიექტის მიხედვით ქონების გადასახადისაგან \nგათავისუფლებულია ფიზიკური პირის დასაბეგრი ქონება (გარდა მიწისა), თუ ამ პირის \nოჯახის მიერ მიმდინარე კალენდარული წლის წინა წლის განმავლობაში მიღებული \nშემოსავლები არ აღემატება 40 000 ლარს.\nშემოწმების შედეგად დადგენილია, რომ შესამოწმებელ პერიოდში გადასახადის \nგადამხდელს საკუთრებაში, ძირითად საშუალებად გააჩნია როგორც მსუბუქი \nავტოსატრანსპორტო საშულებები, ასევე სატვირთო ავტომობილები. გადასახადის \nგადამხდელს შესამოწმებელ პერიოდში არ აქვს დეკლარირებული შესაბამისი ქონების \nგადასახადი. \nსაბჭო მიუთითებს იმ გარემოებებზე, რომ მომჩივანი სადავოდ არ ხდის დასაბეგრი \nქონების არსებობას და არ ეთანხმება საგადასახადო შემოწმებით განსაზღვრულ \nეკონომიკური საქმიანობით მიღებულ დასაბეგრ შემოსავალს. ვინაიდან მომჩივნის \nდასაბეგრი შემოსავლის გაანგარიშება საგადასახადო შემოწმების შედეგად \nგანხორციელდა კანონმდებლობის შესაბამისად და წარმოდგენილი არგუმენტების \nგათვალისწინებით, არ დგინდება მისი კორექტირების საფუძველი, საბჭო მიიჩნევს, რომ \nქონების გადასახადის გაანგარიშება განხორციელებულია კანონმდებლობის \nშესაბამისად, ამ ნაწილში საჩივარი დაუსაბუთებელია და არ უნდა დაკმაყოფილდეს.\n \n\nსაბჭომ იხელმძღვანელა საქართველოს საგადასახადო კოდექსის 304-ე \nმუხლის პირველი ნაწილის „გ“ ქვეპუნქტით და გადაწყვიტა:\n \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში \n(თბილისი, დავით აღმაშენებლის ხეივანი №64) ამ გადაწყვეტილების მომჩივნისთვის \nჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2807.pdf": "N 2807\n10 თებერვალი 2026\n \nბრძანება \n \n \nშპს „--------“ (ს/ნ „--------“)\n(მის.:„--------“)\n2026 წლის 20 იანვრის საჩივრების\nდაკმაყოფილებაზე უარის თქმის თაობაზე\n \n \nშემოსავლების სამსახურმა დავების განხილვის საბჭოს 2026 წლის 6 თებერვლის \nსხდომაზე (ოქმი №12) განიხილა შპს „--------“ (ს/ნ „--------“) №100091/1/2026 და №7527/21 \nსაჩივრები, რომლებიც ეხება შემოსავლების სამსახურის საბაჟო დეპარტამენტის 2025 \nწლის 16 დეკემბრის №ა128-21-10 „საქონლის გაშვების შემდგომი კონტროლის \nშემოწმების“ აქტს, 2025 წლის 18 დეკემბრის №27820 „გადასახდელის დარიცხვის \nშესახებ“ ბრძანებას და №081-341 საგადასახადო მოთხოვნას. \n \nმომჩივნის პოზიცია:\nსაჩივრების ავტორი განმარტავს, რომ კომპანია არ უნდა დაისაჯოს მხოლოდ იმიტომ, \nრომ მესამე მხარემ (მომწოდებელმა/შუამავალმა/გამცემი უცხოურმა სტრუქტურამ) \nშესაძლოა დაუშვა შეცდომა ან არაკეთილსინდისიერი ქმედება. თუ სახელმწიფო \nორგანო თვლის, რომ რომელიმე დოკუმენტი არავალიდურია/არასწორია, ამ გარემოებას \nსჭირდება კონკრეტული მტკიცებულებები და პასუხისმგებელი პირის/წყაროს \nიდენტიფიცირება. კეთილსინდისიერი შემძენი ვერ ჩაითვლება პასუხისმგებელ პირად \nმხოლოდ „როდის/ვისთან/რა ჯაჭვში“ მომხდარი დარღვევის გამო. როდესაც საქონელი \nდეკლარირებული/გაშვებულია თავისუფალ მიმოქცევაში და ორგანომ მიიღო \nთანმხლები დოკუმენტები, ბიზნესს უჩნდება ლეგიტიმური მოლოდინი, რომ \nმოქმედებდა სწორად. შემდგომში, რამოდენიმე წლის შემდეგ, იგივე ოპერაციის \n„უკუმოქმედებით“ გადაფასება საჭიროებს განსაკუთრებით მკაფიო დასაბუთებას, მით \nუფრო, როცა ჯარიმა დარიცხული არ არის. აღნიშნული ირიბად მიუთითებს, რომ \nადმინისტრაციული ორგანო თავადაც ვერ ასაბუთებს ბრალეულ ქცევას. საქონელი \nშეძენილია შუამავალი მომწოდებლისგან და მიღებულია თანმხლები დოკუმენტაციით. \nგადამხდელს არ აქვს სამართლებრივი და ფაქტობრივი ბერკეტი უცხო ქვეყნის გამცემი \nორგანოს/ექსპორტიორის/მომწოდებლის კონტრაგენტების დოკუმენტის ავთენტურობისა \nდა წარმოშობის ჯაჭვის დადგენა. მომჩივანს მიაჩნია, რომ ადმინისტრაციული აქტი არ \nარის საკმარისად მოტივირებული და არ ახლავს სათანადო მტკიცებულებები, ირღვევა \nეფექტიანი გასაჩივრების უფლება, რადგან გადასახადის გადამხდელს პრაქტიკულად \nარ აქვს საშუალება გაიგოს, რის წინააღმდეგ უნდა დაიცვას თავი. მომჩივნის \nმოსაზრებით, არ არის დაცული კანონით დადგენილი საგადასახადო ვალდებულებების \nდარიცხვის ვადები. ამასთან მიაჩნია, რომ საურავის დარიცხვა ეწინააღმდეგება \nთანაზომიერების, სამართლიანობისა და კეთილსინდისიერების პრინციპებს.\nაღნიშნულზე მითითებით ითხოვს სადავო აქტების ბათილად ცნობას.\n \nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით \nირკვევა, რომ საბაჟო დეპარტამენტის 2025 წლის 11 დეკემბრის №27291 ბრძანების \nსაფუძველზე დაინიშნა შპს „--------“ (ს/ნ „--------“ ) სახელზე №“-------“ (06.08.2022 წ.) საბაჟო \nდეკლარაციით გაფორმებული საქონლის გაშვების შემდგომი კამერალური შემოწმება.\n„--------“- ის ვაჭრობის სამინისტროსა და საქართველოს ფინანსთა სამინისტროს შორის \n\n11.05.2012 წელს გაფორმებული ტექნიკური დებულებით („მონაცემთა \nურთიერთგაცვლის სისტემის შესახებ“ - „ THE TECHNICAL PROVISON DOCUMENT ON \n\"DATA EXCHANGE SYSTEM\") განსაზღვრულ მონაცემთა ბაზების დამუშავების პროცესში \nგამოვლინდა \"-----\"-დან ქართული კომპანია - შპს „--------“ (ს/ნ „--------“ ) დანიშნულებით \nექსპორტირებული, სეს ესნ 7308 სასაქონლო ჯგუფის - 11400 კგ 195 ერთეული ლითონის \nკარის-იმპორტი, რომელიც საქართველოში შემოტანისას კომპანიის მიერ გაფორმებულია \n№„--------“ (06.08.2022 წ.) საბაჟო დეკლარაციით. დეკლარაციის თანმხლები \nდოკუმენტაციის თანახმად კი, საქონელი შეძენილია უცხოური კომპანიისაგან „---------“ \n(03.08.22) ინვოისის შესაბამისად, CIP თბილისის პირობით.\nდეკლარაციაში გაცხადებული საქონლის ჯამური საბაჟო ღირებულება შეადგენს - \n64871.17 ლარს, ხოლო დარიცხული იმპორტის გადასახდელის (დღგ) მოცულობა - \n11676.81 ლარს. იმპორტის 5%-იანი გადასახადისაგან გათავისუფლების ნაწილში \nგადამხდელმა ისარგებლა „--------“-ის უფლებამოსილი სამსახურის მიერ გაცემული \nსაქონლის წარმოშობის (გადაადგილების) № „--------“ სერტიფიკატით. \nსაქონლის ექსპორტიორ ქვეყანასთან მიმართებით, უცხოურ ბაზაში და საქართველოში \nდეკლარირებულ მონაცემს შორის არსებული შეუსაბამობის მიზეზების დასადგენად, \nსაბაჟო დეპარტამენტის მიერ სრულყოფილად იქნა შესწავლილი „--------“-ის ბაზის \nსაინფორმაციო ველებში არსებული მონაცემები. შესწავლის შედეგად გაირკვა, რომ \nბაზაში მითითებული სატრანსპორტო საშუალებების ნომრები („--------“), ტვირთის \nმიმღები პირის სახელწოდება („--------“), საქონლის კოდი („--------“), საქონლის დასახელება \n(„--------“) და საქონლის წონები („--------“) შეესაბამება ქართულ სსდ-ში და თანმხლებ \nდოკუმენტაციაში გაცხადებულ მონაცემებს, ხოლო საქონლის საბოლოო გამყიდველის \nდასახელება („--------“), საქონლის გამომგზავნი ქვეყანის კოდი („--------“) და მიმღები \nქვეყნის კოდი („--------“), ერთმნიშვნელოვნად მიუთითებს, რომ საქონელი \nგამოგზავნილია „--------“ -დან ტრანზიტულად (ტრანზიტის დოკუმენტი №„--------“) შპს „----\n----“(ს/ნ „--------“) დანიშნულებით.\nამასთან, შემოსავლების სამსახურის ერთიან საინფორმაციო ბაზაში გადამოწმდა \nსატრანსპორტო საშუალებების მიერ „--------“-საქართველოს საზღვრის კვეთასთან \nდაკავშირებული მონაცემებიც (საზღვრის გადაკვეთის თარიღი და დრო, მძღოლების \nსაიდენტიფიკაციო მონაცემები - სახელი, გვარი, პასპორტის ან/და პირადი ნომრები, \nდაბადების თარიღები), რაც სრულად შეესაბამება უცხო ქვეყნის მონაცემთა ბაზის \nანალოგიურ გრაფებში მითითებულ მონაცემებს. საგულისხმოა, რომ „--------“ ბაზაში \nგაშლილი ინფორმაცია წარმოადგენს თითოეულ სატრანსპორტო საშუალებასთან \nდაკავშირებული მონაცემების ერთობლიობას, სადაც თითოეული მანქანით \nშესრულებული გადაზიდვის პროცედურა შესრულებულია უწყვეტ რეჟიმში და \nრეგისტრირებულია ტრანზიტის საბაჟო დეკლარაციის მკაცრი აღრიცხვის მქონე \nსაიდენტიფიკაციო ნომრით. ამასთან, თითოეულ მათგანს გააჩნია ბაზის მიერ \nმინიჭებული შესაბამისი რიგითი ID ნომერიც.\nზემოაღნიშნულიდან გამომდინარე ირკვევა, რომ 11400 კგ 195 ერთეული ლითონის კარი \nსაქართველოში „--------“ ნაცვლად შემოტანილია „--------“-დან და „--------“ -ის წარმოშობის \nდამადასტურებელი გადაადგილების სერტიფიკატი ( EUR.1) არ უნდა გაცემულიყო. \nშესაბამისად, „--------“-დან იმპორტირებული საქონელი არ წარმოადგენს „--------“ \nწარმოშობის საქონელს და მასზე არ უნდა გავრცელდეს კანონმდებლობით \nგანსაზღვრული - 5%-იანი საგადასახადო შეღავათი.\nამდენად, გადამხდელს გაეგზავნა 2025 წლის 16 დეკემბრის № ა128 -21-10 საქონლის \nგაშვების შემდგომი კონტროლის შემოწმების აქტი, რომლის მიხედვითაც საბაჟო \nდეკლარაციაზე დამატებით გადასახდელად დაერიცხა იმპორტის გადასახდელი. \nკერძოდ, იმპორტის გადასახადი - 3244 ლარი, ხოლო დამატებული ღირებულების \nგადასახადი (დღგ) – 583.92 ლარი. \nგადამხდელს გაეგზავნა 2025 წლის 18 დეკემბრის №27820 ბრძანება გადასახდელის \nდარიცხვის შესახებ და 2025 წლის 18 დეკემბრის №081-341 საგადასახადო მოთხოვნა. \nამასთან, ვინაიდან მოცემულ საბაჟო დეკლარაციაში არასწორი მონაცემის შეტანით \n\nიმპორტის გადასახდელის ოდენობა შემცირდა იმ საქონელზე, რომლის საბაჟო \nღირებულება 15 000 ლარს აჭარბებს, ამიტომ შპს „--------“ (ს/ნ „--------“) მოცემული \nსამართალდარღვევისთვის საქართველოს საბაჟო კოდექსის 167-ე მუხლით პირველი \nნაწილით გათვალისწინებული სამართალდარღვევის სანქციის შეფარდების საკითხი \n(ამავე მუხლის შენიშვნის გათვალისწინებით) გადაწყდება საქმეზე საგამოძიებო \nორგანოს ან სასამართლოს მიერ შესაბამისი გადაწყვეტილების მიღების შემდეგ.\nსაქართველოს საბაჟო კოდექსის 163-ე მუხლის მე-8 ნაწილის, 167-ე მუხლის შენიშვნისა \nდა “საქართველოს საბაჟო ტერიტორიაზე საქონლის გადაადგილებისა და გაფორმების \nშესახებ ინსტრუქციების დამტკიცების თაობაზე“ საქართველოს ფინანსთა მინისტრის \n2019 წლის 29 აგვისტოს №257 ბრძანებით დამტკიცებული „საბაჟო კონტროლის შესახებ“ \nინსტრუქციის (დანართი №2) 45-ე მუხლის მე-5-ე პუნქტის „ბ“ ქვეპუნქტის შესაბამისად \nმასალები შემდგომი რეაგირების მიზნით, ქვემდებარეობის მიხედვით №„--------“ \n19/12/2025 წერილით ასევე გაეგზავნა საქართველოს ფინანსთა სამინისტროს \nსაგამოძიებო სამსახურის საგამოძიებო დეპარტამენტის საბაჟო წესების დარღვევის \nწინააღმდეგ ბრძოლის სამმართველოს.\nზემოაღნიშნული სადავო აქტები და შემოწმების მასალები გადამხდელს ჩაბარდა 2025 \nწლის 21 დეკემბერს ელექტრონულად rs.ge- ს საშუალებით. \n \nშემოსავლების სამსახურმა მიიჩნია, რომ მომჩივნის მოთხოვნა არ უნდა \nდაკმაყოფილდეს შემდეგ გარემოებათა გამო: \nსაქართველოს საგადასახადო კოდექსის 302-ე მუხლის მე-6 ნაწილი ადგენს, რომ დავის \nგანმხილველ ორგანოებს უფლება აქვთ, საჩივარი განიხილონ დისტანციურად, \nტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ \nმომჩივნის დაუსწრებლად, თუ საქმეში არსებული მასალებიდან სრულად დგინდება \nდავის საგანთან დაკავშირებული ფაქტობრივი გარემოებები. \nსაქართველოს საბაჟო კოდექსის მე-13 მუხლით დადგენილია, რომ პირის მიერ საბაჟო \nდეკლარაციის, დროებით შენახვის დეკლარაციის, საქონლის შემოტანის ზოგადი \nდეკლარაციის, საქონლის გატანის ზოგადი დეკლარაციის, რეექსპორტის დეკლარაციის ან \nრეექსპორტის შეტყობინების წარდგენა, აგრეთვე ავტორიზაციის ან საბაჟო ორგანოს სხვა \nგადაწყვეტილების მისაღებად განაცხადის წარდგენა წარმოშობს აღნიშნული პირის \nვალდებულებას: \nა) დეკლარაციაში, შეტყობინებაში ან განაცხადში ინფორმაცია ასახოს სწორად და \nსრულად;\nბ) უზრუნველყოს, რომ დეკლარაციისთვის, შეტყობინებისთვის ან განაცხადისთვის \nდართული დოკუმენტი იყოს ნამდვილი, სწორი და ძალაში მყოფი;\nგ) შეასრულოს საქონლის საბაჟო პროცედურაში მოქცევასთან ან ნებადართული \nსაქმიანობის განხორციელებასთან დაკავშირებული მოთხოვნები.\nამავე კოდექსის 27-ე მუხლის პირველი ნაწილის „თ“ ქვეპუნქტის მიხედვით, საბაჟო \nორგანო უფლებამოსილია განახორციელოს საბაჟო კონტროლი ნებისმიერი ფორმით, \nმათ შორის განახორციელოს საქონლის გაშვების შემდგომი კონტროლი.\nსაქართველოს საბაჟო კოდექსის 30-ე მუხლის მე-2 ნაწილის „ა“ ქვეპუნქტით, საბაჟო \nორგანოს შეუძლია საქონლის გაშვების შემდგომი კონტროლის განხორციელებისას \nშეამოწმოს: საბაჟო დეკლარაციით, დროებით შენახვის დეკლარაციით, საქონლის \nშემოტანის ზოგადი დეკლარაციით, საქონლის გატანის ზოგადი დეკლარაციით, \nრეექსპორტის დეკლარაციით ან რეექსპორტის შეტყობინებით დეკლარირებული \nმონაცემების სისწორე, აგრეთვე მისი თანმხლები დოკუმენტების არსებობა, სისწორე, \nნამდვილობა და ძალაში ყოფნა.\nამავე მუხლის მე-9 და მე-10 ნაწილები ადგენს:\n9. თუ საქონლის გაშვების შემდგომი კონტროლის შედეგად გამოვლინდა პირისთვის \nიმპორტის გადასახდელის დარიცხვის ან/და საბაჟო სანქციის შეფარდების \nაუცილებლობა, საბაჟო ორგანო იღებს გადაწყვეტილებას პირისთვის იმპორტის \nგადასახდელის დარიცხვის ან/და საბაჟო სანქციის შეფარდების შესახებ. \n\n10. ამ მუხლის მე-9 ნაწილით გათვალისწინებულ შემთხვევაში შემოწმების აქტი და მის \nსაფუძველზე მიღებული გადაწყვეტილება პირს წარედგინება საქართველოს \nსაგადასახადო კოდექსის 64-ე მუხლით გათვალისწინებულ საგადასახადო \nმოთხოვნასთან ერთად.\nამავე კოდექსის 36-ე მუხლის პირველი ნაწილის მიხედვით, საქონლის წარმოშობა \nგანისაზღვრება საქონლის საქართველოს საბაჟო ტერიტორიაზე შემოტანისას ან/და \nსაქონლის საქართველოს საბაჟო ტერიტორიიდან გატანისას ვაჭრობაში დამცავი \nღონისძიებების განხორციელების მიზნით. \nსაქართველოს საბაჟო კოდექსის 49-ე მუხლის პირველი ნაწილის “ა“ პუნქტი ადგენს, რომ \nიმპორტის გადასახადით დასაბეგრ საქონელზე საბაჟო ვალდებულება წარმოიშობა, თუ \nდაირღვა უცხოური საქონლის საქართველოს საბაჟო ტერიტორიაზე შემოტანასთან, \nსაბაჟო ზედამხედველობიდან გატანასთან, გადაადგილებასთან, გადამუშავებასთან, \nსაბაჟო საწყობში ან თავისუფალ ზონაში შენახვასთან, დროებით შენახვასთან ან \nგანკარგვასთან დაკავშირებული საქართველოს საბაჟო კანონმდებლობა.\nამავე მუხლის მე-2 ნაწილის მიხედვით კი, საბაჟო ვალდებულების წარმოშობის დრო \nარის:\nა) იმ ვალდებულების შეუსრულებლობის ან შესრულების შეწყვეტის მომენტი, რომლის \nშეუსრულებლობა იწვევს საბაჟო ვალდებულების წარმოშობას;\nბ) საქონლის საბაჟო პროცედურაში/რეექსპორტში მოქცევის დეკლარაციის რეგისტრაციის \nმომენტი, თუ დადგინდა, რომ ფაქტობრივად არ სრულდება ამ საბაჟო \nპროცედურის/რეექსპორტის პირობა ან საქონლის მიზნობრივი დანიშნულებით \nგამოყენებისას მისი იმპორტის გადასახდელისგან გათავისუფლების პირობა.\nსაქართველოს საგადასახადო კოდექსის 64-ე მუხლის მე-2 ნაწილის შესაბამისად, \nსაგადასახადო ორგანო ვალდებულია პირს წარუდგინოს საგადასახადო მოთხოვნა, თუ \nარსებობს მისი წარდგენის ერთერთი შემდეგი საფუძველი:\nბ) გადასახადის დარიცხვის ან/და სანქციის დაკისრების შესახებ საგადასახადო ორგანოს \nგადაწყვეტილება ან საგადასახადო სამართალდარღვევის ოქმი; დ) პირისათვის \nიმპორტის გადასახდელის დარიცხვის შესახებ ან/და საბაჟო სანქციის შეფარდების \nშესახებ საბაჟო ორგანოს გადაწყვეტილება ან საბაჟო სამართალდარღვევის ოქმი. \nამავე კოდექსის 272-ე მუხლის მიხედვით კი, საურავი არის საგადასახადო სანქცია, \nრომელიც პირს ეკისრება საგადასახადო კანონმდებლობით დადგენილ ვადაში \nგადასახადის გადასახდელი თანხის გადაუხდელობისათვის.\n„საქართველოს საქართველოს საბაჟო ტერიტორიაზე საქონლის გადაადგილებისა და \nგაფორმების შესახებ ინსტრუქციების დამტკიცების შესახებ“ ფინანსთა მინისტრის 2019 \nწლის 29 აგვისტოს №257 ბრძანებით დამტკიცებული „საბაჟო კონტროლის შესახებ“ \nინსტრუქციის (დანართი №2) 45-ე მუხლის პირველი პუნქტის შესაბამისად, საქონლის \nგაშვების შემდგომი კონტროლის შედეგები აისახება საქონლის გაშვების შემდგომი \nკონტროლის შემოწმების აქტში, რომელიც მტკიცდება საბაჟო ორგანოს უფლებამოსილი \nპირის ბრძანებით.\nამავე მუხლის მე-5 პუნქტის თანახმად, საქონლის გაშვების შემდგომი კონტროლისას:\nბ) დანაშაულის ნიშნების აღმოჩენის შემთხვევაში, სათანადო მასალები დაუყოვნებლივ \nეგზავნება შესაბამის საგამოძიებო ორგანოს ქვემდებარეობის მიხედვით;\nგ) საბაჟო სამართალდარღვევის გამოვლენისას საბაჟო ორგანოს უფლებამოსილი პირი \nშედეგებს აფიქსირებს საქონლის გაშვების შემდგომი კონტროლის შემოწმების აქტში;\nდ) თუ დადგინდება, რომ დეკლარირებული საქონლის რაოდენობა ან/და ღირებულება \nან/და საბაჟო ღირებულება ან/და სახეობათა რაოდენობა ან/და გადასახდელის თანხის \nოდენობა შემცირებულია, ვალდებულ პირს წარედგინება საგადასახადო მოთხოვნა \nდამატებით დარიცხული გადასახდელის ან/და საბაჟო სამართალდარღვევისათვის \nდაკისრებული ჯარიმის თანხებზე.\nშემოსავლების სამსახური მიუთითებს რომ საქონლის წარმოშობის სერტიფიკატი არის \nსაქონლის აღწერის განსაზღვრული ფორმის დოკუმენტი, რომლითაც მისი გაცემისათვის \nუფლებამოსილი ორგანო ერთმნიშვნელოვნად ადასტურებს, რომ საქონელი, რომელზეც \n\nგაცემულია ეს სერტიფიკატი, წარმოშობილია მოცემული ქვეყნიდან. ამასთან, \nპრეფერენციული წარმოშობის სერტიფიკატი ადგენს გარკვეულ სატარიფო \nუპირატესობებს, რაც გულისხმობს შემცირებულ ან ნულოვან განაკვეთს საქონლისთვის, \nრომელიც ვაჭრობის საგანს წარმოადგენს პრეფერენციული ხელშეკრულების მონაწილე \nსახელმწიფოთა შორის. აქედან გამომდინარე, პრეფერენციული წარმოშობის წესები \nუფრო მკაცრია და პრეფერენციული წარმოშობის სერტიფიკატების გაცემის წესები, \nპრეფერენციული წარმოშობის კრიტერიუმები განსაზღვრულია შესაბამისი \nსართაშორისო ხელშეკრულებებით. \nდადგენილი ფაქტობრივი გარემოებებიდან გამომდინარე ნათელია, რომ საქონელი \nგამოგზავნილია „--------“-დან და მასზე არ უნდა გაცემულიყო „--------“ წარმოშობის \nდამადასტურებელი გადაადგილების სერტიფიკატი ( EUR.1). შესაბამისად, მომჩივნის \nმიერ არასწორად იქნა გამოყენებული პრეფერენცია, რამაც გამოიწვია იმპორტის \nგადასახდელების ოდენობის შემცირება და ასევე კანონმდებლობით დადგენილ ვადაში \nგადასახადის გადასახდელი თანხის გადაუხდელობა. გამომდინარე აღნიშნულიდან, \nწარმოშობილი ვალდებულების და საურავის დარიცხვა მართლზომიერად უნდა \nჩაითვალოს.\nმომჩივნის არგუმენტზე, რომ არ არის დაცული კანონით დადგენილი საგადასახადო \nვალდებულებების დარიცხვის ვადები, შემოსავლების სამსახური მიუთითებს, რომ \nსაქართველოს საგადასახადო კოდექსის მე-4 მუხლის პირველი და მეორე ნაწილების \nშესაბამისად, გადასახადის გადამხდელისათვის გადასახადის თანხის დარიცხვისა და \nსაგადასახადო ვალდებულების შესახებ საგადასახადო მოთხოვნის წარდგენის \nხანდაზმულობის ვადაა 3 წელი, თუ ამ კოდექსით სხვა რამ არ არის გათვალისწინებული. \nამასთან, ეს ვადა აითვლება შესაბამისი საგადასახადო ვალდებულების წარმოშობის \nკალენდარული წლის დასრულებიდან. მოცემულ შემთხვევაში საბაჟო დეპარტამენტის \nმიერ განხორციელდა მომჩივნის სახელზე 2022 წლის 6 აგვისტოს №„--------“ საბაჟო \nდეკლარაციით გაფორმებული საქონლის გაშვების შემდგომი კამერალური შემოწმება და \nშესაბამისი საგადასახადო ვალდებულების წარმოშობის კალენდარული წელია 2022 \nწელი. სადავო საგადასახადო მოთხოვნა გამოცემულია და წარდგენილია 2025 წლის 18 \nდეკემბერს - გადასახადის გადამხდელისათვის გადასახადის თანხის დარიცხვისა და \nსაგადასახადო ვალდებულების შესახებ საგადასახადო მოთხოვნის წარდგენის \nხანდაზმულობის 3 წლიანი ვადის დასრულებამდე.\nრაც შეეხება მომჩივნის მოთხოვნას სადავო აქტების ბათილად ცობასთან დაკავშირებით, \nშემოსავლების სამსახური მიუთითებს, რომ ადმინისტრაციულ-სამართლებრივი აქტის \nბათილად ცნობის საფუძვლები რეგლამენტირებულია საქართველოს ზოგადი \nადმინისტრაციული კოდექსის 60 1 მუხლით, რომლის პირველი ნაწილის მიხედვით, \nადმინისტრაციულ-სამართლებრივი აქტი ბათილია, თუ იგი ეწინააღმდეგება კანონს ან \nარსებითად დარღვეულია მისი მომზადების ან გამოცემის კანონმდებლობით \nდადგენილი სხვა მოთხოვნები. ხოლო მე-2 ნაწილის მიხედვით ადმინისტრაციულ-\nსამართლებრივი აქტის მომზადების ან გამოცემის წესის არსებით დარღვევად \nჩაითვლება ადმინისტრაციულსამართლებრივი აქტის გამოცემა ამ კოდექსის 32-ე ან 34-ე \nმუხლით გათვალისწინებული წესის დარღვევით ჩატარებულ სხდომაზე ან კანონით \nგათვალისწინებული ადმინისტრაციული წარმოების სახის დარღვევით, ან/და კანონის \nისეთი დარღვევა, რომლის არარსებობის შემთხვევაში მოცემულ საკითხზე მიღებული \nიქნებოდა სხვაგვარი გადაწყვეტილება.\nსადავო აქტი არ ეწინააღმდეგება კანონს, არ არის დარღვეული მისი მომზადების ან \nგამოცემის კანონმდებლობით დადგენილი მოთხოვნები, რომლის არსებობის \nშემთხვევაში მოცემულ საკითხზე მიღებული იქნებოდა სხვაგვარი გადაწყვეტილება. \nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ სადავო \nადმინისტრაციული აქტები და დარიცხული თანხა შეესაბამება საქართველოს \nკანონმდებლობით გათვალისწინებულ მოთხოვნებს და არ არსებობს საჩივრების \nდაკმაყოფილების საფუძველი. \n\n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ: \n \n1. შპს „--------“ (ს/ნ „--------“) საჩივრები არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან \nარსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან \nქუთაისის საქალაქო სასამართლოში (მის: ქ. ქუთაისი, ვიქტორ კუპრაძის ქ. №11), \nსაქართველოს საგადასახადო კოდექსის XIV კარით დადგენილი წესით, ამ ბრძანების \nჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2805.pdf": "N 2805\n09 თებერვალი 2026 \n \n \nბ რ ძ ა ნ ე ბ ა\n \n \nშპს ,,-----------ს“ (ს/ნ -----------)\n(ფაქტ. მის.: ---------------------;\nიურ. მის.: -----------------------)\n2025 წლის 29 დეკემბრის საჩივრის\nნაწილობრივ დაკმაყოფილების თაობაზე\n \n \nშემოსავლების სამსახურმა დავების განხილვის საბჭოს 2026 წლის 29 იანვრის სხდომაზე \n(ოქმი №8) განიხილა შპს ,,-----------ს“ (ს/ნ -----------)  2025 წლის 29 დეკემბრის №-----/1/2025 \nსაჩივარი, აუდიტის დეპარტამენტის 2025 წლის 2 დეკემბრის №127-30 საგადასახადო \nმოთხოვნასთან დაკავშირებით.\n \nსადავო საკითხები:\n1. გადასახადის გადამხდელი არ ეთანხმება ბუღალტრულ ნაშთსა და სალაროს \nინვენტარიზაციით დადგენილ ნაშთს შორის სხვაობის ხელფასად კვალიფიკაციას. \nაცხადებს, რომ აუდიტორს სალაროში არსებული ფულის ნაშთი გაანგარიშებული აქვს \n2025 წლის 18 თებერვლის მდგომარეობით, ხოლო დადგენილი თანხა დაბეგრილი აქვს \nსაშემოსავლო გადასახადით 2025 წლის იანვრის თვეში, შესაბამისად, თებერვლის \nთვეში დამატებით დადგენილი ფულის ნაშთის 2025 წლის იანვრის თვეში დაბეგვრა \nარაკანონიერია. აცხადებს, რომ ფულის ნაშთი უნდა გაანგარიშდეს 31.12.2024 წლის \nმდგომარეობით, უკიდურეს შემთხვევაში 31.01.2025 წლის მდგომარეობით, \nშესაბამისად, საგადასახადო შემოწმების აქტის შედეგები აღნიშნულ ნაწილში \nსაჭიროებს კორექტირებას. აღნიშნავს, რომ საწარმოს მაღაზია აქვს -----ში, რომლის \nფულის ნაშთის დათვლაც არ მოხდარა. ასევე, მიუთითებს, რომ ნაღდი ფულის ნაშთის \nგაანგარიშებისას არ არის გათვალისწინებული ,,ცალკეულ შემთხვევებში პირის \nსაგადასახადო ვალდებულებების განსაზღვრის მიზნით მეთოდური მითითებების \nდამტკიცების თაობაზე\" შემოსავლების სამსახურის უფროსის ბრძანებით დადგენილი \nსაკასო შემოსავლის და საკასო ხარჯის 10%, აგრეთვე, შესამოწმებელ პერიოდში \nდაფარულია კრედიტორული დავალიანება დაახლოებით 28 000 ლარი, რაც არ არის \nასახული ბუღალტრულ პროგრამაში. აცხადებს, რომ წარმოადგენს შესაბამის შედარების \nაქტს. ითხოვს ყოველივე ზემოაღნიშნულის გათვალისწინებას და გადაანგარიშების \nშედეგად დარჩენილი დასაბეგრი ფულის ნაშთის დამფუძნებელზე გაცემულ \nდივიდენდად განხილვას.\n2. გადასახადის გადამხდელი არ ეთანხმება შემოწმების მიერ გაანგარიშებულ \nდანაკლისს. აცხადებს, რომ არ არის გათვალისწინებული რიგი საკითხები: \n. განმარტავს, რომ შემოწმების დანიშვნის შემდეგ, საქონლის ფაქტობრივი და \nბუღალტრული ნაშთების გასწორების მიზნით, დაიწყო საქონლის ნაშთის გასწორება და \nძველი ჩამოწერების გატარება. აღნიშნულ პერიოდში ასევე ჩამოწერილია 2022 წლამდე \nრეალიზებული საქონელი, შესაბამისად, ვინაიდან აუდიტორის გაანგარიშებით და \nგანმარტებით დანაკლისი გამოიწვია ჩამოწერილმა საქონელმა აცხადებს, რომ 2022 \nწლამდე რეალიზებული და ჩამოწერილი საქონლის რაოდენობით უნდა \nდაკორექტირდეს დანაკლისის რაოდენობა, ასევე საქონლის სახეობების მიხედვით 2%-ზე \nნაკლებ რაოდენობაზე საქართველოს საგადასახადო კოდექსის შესაბამისად, არ უნდა \nგავრცელდეს 10% ჯარიმა;\n\n. არ ეთანხმება შემოწმებით გაანგარიშებულ ფასნამატს და აცხადებს, რომ \nინვენტარიზაციის დანართში მითითებულია საქონლის სარეალიზაციო ფასები, \nშესაბამისად, დანაკლისი უნდა გაანგარიშებულიყო ფაქტობრივი აღწერის მასალებში \nმითითებული ფასებით და არა ფასნამატით. აცხადებს, რომ წარმოადგენს შესაბამის \nცხრილს;\n. აცხადებს, რომ ბუღალტრული პროგრამით დანაკლისის ფაქტობრივი რაოდენობა, \nრასაც ეთანხმება დაახლოებით შეადგენს 30 000 ლარს (საბაზრო ღირებულება), რასაც \nაღიარებს მიწოდებად როგორც დღგ-ში, ასევე მოგების გადასახადში.\n3. გადასახადის გადამხდელი, საქართველოს საგადასახადო კოდექსის 269-ე მუხლის მე-\n7 ნაწილზე მითითებით, ითხოვს გადაანგარიშების შემდეგ დარჩენილი სანქციისგან \nგათავისუფლებას. \n \nფაქტობრივი გარემოებები:\nსაქმის მასალებით ირკვევა, რომ შემოსავლების სამსახურის აუდიტის დეპარტამენტის \n2025 წლის 7 თებერვლის №2039 და 12 ნოემბრის №24900 ბრძანებების საფუძველზე \nჩატარდა შპს ,,-----------ს“ (ს/ნ -----------)  საქმიანობის კამერალური საგადასახადო \nშემოწმება. შესამოწმებელ პერიოდად განისაზღვრა 2022 წლის პირველი იანვრიდან 2025 \nწლის პირველ იანვრამდე საანგარიშო პერიოდები, სალაროში ნაღდი ფულის \nრაოდენობის განსაზღვრის მიზნებისათვის 18.02.2025-ის ჩათვლით პერიოდი, ხოლო \nძირითადი საშუალებების ინვენტარიზაციისა და სასაქონლო-მატერიალური \nფასეულობების ინვენტარიზაციის მიზნებისთვის 19.05.2025-ის ჩათვლით პერიოდი. \nშემოწმების შედეგებზე 2025 წლის 1 დეკემბერს შედგენილ იქნა საგადასახადო \nშემოწმების აქტი, გამოიცა 2025 წლის 2 დეკემბრის №26459 ბრძანება და ამავე თარიღის \n№127-30 საგადასახადო მოთხოვნა, რომლის მიხედვით გადამხდელს დამატებით \nგადასახდელად განესაზღვრა სულ 135 744 ლარი, მათ შორის, გადასახადი 61 540 \nლარი, ჯარიმა 64 668 ლარი, საურავი 9 536 ლარი.\n \nსაგადასახადო შემოწმების აქტის მიხედვით, საგადასახადო ვალდებულებები \nგანსაზღვრულია შემდეგი გარემოებებით:\n1. საწარმოს საქმიანობას წარმოადგენს საყოფაცხოვრებო ჭურჭლისა და მცირე საოჯახო \nტექნიკის რეალიზაცია ქალაქ --- და ----ში. შემოწმების მიმდინარეობისას გადამხდელმა \nწარმოადგინა ბუღალტრული პროგრამა (ორისი), საბანკო ანგარიშების ამონაწერი, \nშედარების აქტები და სხვა პირველადი საგადასახადო დოკუმენტაცია. შემოსავლების \nსამსახურის გადასახადების ადმინისტრირების საინფორმაციო სისტემის მონაცემების, \nასევე შპს „----ის“ მიერ შემოწმებისთვის წარმოდგენილი დოკუმენტაციის, ბუღალტრული \nპროგრამის და საბანკო ამონაწერების დამუშავების შედეგად დგინდება, რომ \nშესამოწმებელი პერიოდის ბოლოს, სალაროს ინვენტარიზაციის თარიღისთვის, \nსალაროში ბუღალტრული ნაშთი შეადგენს 238 199 ლარს. კერძოდ, 1110 ანგარიშზე- 98 \n199 ლარი, ხოლო 1430 ანგარიშზე-140 000 ლარი. შემოსავლების სამსახურის უფროსის \n2022 წლის 5 აპრილის №8450 ბრძანებით დამტკიცებული პროცედურული \nსახელმძღვანელოს შესაბამისად, 2025 წლის 18 თებერვალს შპს ,,--------ს“ უფლებამოსილ \nწარმომადგენელს, ------ს (პ/ნ ---------) ჩაბარდა სალაროში ნაღდი ფულის რაოდენობის \nგანსაზღვრის შესახებ ბრძანება. ასევე, 2025 წლის 18 თებერვალს წარმოდგენილია \nსალაროს ადგილმდებარეობის და პასუხისმგებელი პირების შესახებ ახსნა-განმარტება. \n2025 წლის 18 თებერვალს განხორციელდა შპს ,,--------ს’’ (ს/ნ -------) სალაროში ნაღდი \nფულის რაოდენობის განსაზღვრის პროცედურა, რის შედეგადაც გამოვლინდა, რომ \nგადასახადის გადამხდელს არსებულ სალაროებში ნაღდი ფულის ნაშთი განესაზღვრა \n1300 ლარი, რაზედაც შევსებულ იქნა სალაროში ნაღდი ფულის რაოდენობის \nგანსაზღვრის შედეგების შესახებ ოქმი.\nზემოაღნიშნულიდან გამომდინარე, ბუღალტრულ ნაშთსა და სალაროს \nინვენტარიზაციით დადგენილ ნაშთს შორის სხვაობა შემოწმებით დაიბეგრა \nსაშემოსავლო გადასახადით. აღნიშნულზე გადამხდელს დაერიცხა გადასახადი და \n\nშესაბამისი ჯარიმა.\n2. შემოსავლების სამსახურის საგადასახადო მონიტორინგის დეპარტამენტის მიერ 2025 \nწლის 19 მაისის მდგომარეობით საწარმოს სასაწყობე ფართებში განხორციელდა \nსაკუთრებაში არსებული სმფ-ების ინვენტარიზაცია. აღნიშნული მონაცემების \nდამუშავების და საბოლოო შედეგების დათვლის მიზნით, გადასახადის გადამხდელის \nმონაწილეობით განხორციელდა ფაქტობრივად აღრიცხული და ბუღალტრულ \nპროგრამაში (წარდგენილი) ასახული სმფ-ების შედარება. აღნიშნულის შესწავლის \nშედეგად გამოვლინდა სხვაობები, კერძოდ, გადასახადის გადამხდელს ბუღალტრულ \nპროგრამაში ჩამოწერილი აქვს იმაზე მეტი რაოდენობის საქონელი ვიდრე ფიქსირდება \nრეალიზაციის ანგარიშებზე და დღგ-ის ყოველთვიურ დეკლარაციებში. შესწავლის \nშედეგად დადგინდა სმფ-ების დანაკლისი - 340 513 ლარის ოდენობით.\nშემოწმებით, საქართველოს საგადასახადო კოდექსის 286-ე მუხლის შესაბამისად, \nგამოვლენილი დანაკლისი დაექვემდებარა დაჯარიმებას საბაზრო ღირებულების 10%-ის \nოდენობით. ამასთან, გადასახადის გადამხდელს მიეცა რეკომენდაცია გამოვლენილი \nდანაკლისი დაბეგროს საქართველოს საგადასახადო კოდექსის 98 3 , 159- ე და 160-ე \nმუხლების შესაბამისად. \n \nშემოსავლების სამსახურმა განიხილა წარმოდგენილი საჩივარი და მიიჩნია, \nრომ გადასახადის გადამხდელის მოთხოვნა უნდა დაკმაყოფილდეს \nნაწილობრივ შემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-2 ნაწილის თანახმად, დავის \nგანმხილველი ორგანო საჩივარს განიხილავს მხოლოდ მომჩივნის მოთხოვნის \nფარგლებში. ხოლო მე-6 ნაწილის მიხედვით, დავის განმხილველ ორგანოებს უფლება \nაქვთ, საჩივარი განიხილონ დისტანციურად, ტექნიკურ საშუალებათა გამოყენებით. მათ \nასევე უფლება აქვთ, საჩივარი განიხილონ მომჩივნის დაუსწრებლად, თუ საქმეში \nარსებული მასალებიდან სრულად დგინდება დავის საგანთან დაკავშირებული \nფაქტობრივი გარემოებები.\n \nპირველ სადავო საკითხთან დაკავშირებით,  შემოსავლების სამსახური მიუთითებს \nსაქართველოს საგადასახადო კოდექსის 136-ე მუხლის მე-3 ნაწილზე, რომლის \nთანახმად, გადასახადის გადამხდელი ვალდებულია სრულად აღრიცხოს თავის \nსაქმიანობასთან დაკავშირებული ყველა ოპერაცია, რათა გარანტირებული იყოს \nკონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის \nთანახმად, საგადასახადო ვალდებულების განსაზღვრის მიზნით საგადასახადო \nორგანოს უფლება აქვს სამეურნეო ოპერაციის ფორმისა და შინაარსის \nგათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება \nმის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება \nკონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ \nპირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, \nხელფასის სახით მიღებულ შემოსავლებს განეკუთვნება ფიზიკური პირის მიერ \nდაქირავებით მუშაობის შედეგად მიღებული ნებისმიერი საზღაური ან სარგებელი, მათ \nშორის, წინა სამუშაო ადგილიდან პენსიის ან სხვა სახით მიღებული შემოსავალი, ან \nშემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის \nმიხედვით, გადახდის წყაროსთან გადასახადის დაკავება ევალება საგადასახადო \nაგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური \nპირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან \nგადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა \n\nეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი \nვალდებულია ბიუჯეტში შეიტანოს დაუკავებელი გადასახადის თანხა ფაქტობრივად \nგადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, \nსაქართველოს საგადასახადო კანონმდებლობით დადგენილ ვალდებულებათა \nშეუსრულებლობის ან არაჯეროვნად შესრულების შემთხვევაში გადასახადის \nგადამხდელს ეკისრება ამ კოდექსით ან/და საქართველოს სხვა საკანონმდებლო აქტებით \nგათვალისწინებული პასუხისმგებლობა.\nსაქართველოს ზოგადი ადმინისტრაციული კოდექსის 96-ე მუხლის თანახმად, \nადმინისტრაციული ორგანო ვალდებულია ადმინისტრაციული წარმოებისას \nგამოიკვლიოს საქმისათვის ყველა მნიშვნელოვანი გარემოება და გადაწყვეტილება \nმიიღოს ამ გარემოებათა შეფასებისა და ურთიერთშეჯერების საფუძველზე. \nმოქმედი კანონმდებლობის მიხედვით, ინდივიდუალური ადმინისტრაციულ \nსამართლებრივი აქტი, რომელიც გამოცემულია წერილობითი სახით, აუცილებელია \nშეიცავდეს დასაბუთებას, კერძოდ, მასში მითითებული უნდა იყოს ის სამართლებრივი \nდა ფაქტობრივი წანამძღვრები, რომელთა საფუძველზეც გამოიცა იგი. იმ შემთხვევაშიც \nკი, თუ ადმინისტრაციული ორგანო მოქმედებს დისკრეციული უფლებამოსილების \nფარგლებში, იგი ვალდებულია, აქტის დასაბუთებაში მიუთითოს იმ გარემოებებზე, \nრომლებიც საფუძვლად დაედო მის მიერ მიღებულ გადაწყვეტილებას.\nგადასახადის გადამხდელის მიერ წარდგენილი დოკუმენტაციის, ბუღალტრული \nპროგრამის და საბანკო ამონაწერების დამუშავების შედეგად შემოწმებით დადგენილი \nგარემოებაა, რომ შესამოწმებელი პერიოდის ბოლოს, სალაროს ინვენტარიზაციის \nთარიღისთვის, სალაროში ბუღალტრული ნაშთი შეადგენს 238 199 ლარს, ხოლო ნაღდი \nფულის რაოდენობის განსაზღვრის პროცედურის შედეგად, 2025 წლის 18 თებერვლის \nმდგომარეობით, გადასახადის გადამხდელს არსებულ სალაროებში ნაღდი ფულის \nნაშთი განესაზღვრა 1300 ლარი, რაზეც შედგენილ იქნა შესაბამისი ოქმი. შემოწმებით, \nბუღალტრულ ნაშთსა და სალაროს ინვენტარიზაციით დადგენილ ნაშთს შორის სხვაობა \nდაიბეგრა საშემოსავლო გადასახადით.\nგადასახადის გადამხდელის არგუმენტებთან მიმართებით, შემოსავლების სამსახური \nყურადღებას ამახვილებს აუდიტის დეპარტამენტის მოწოდებულ ინფორმაციაზე, \nრომლის თანახმად, შემოსავლების სამსახურის უფროსის 2022 წლის 5 აპრილის №8450 \nბრძანებით დამტკიცებული პროცედურული სახელმძღვანელოს შესაბამისად, 2025 წლის \n18 თებერვალს შპს ,,------ს” უფლებამოსილ წარმომადგენელს, -------ს (პ/ნ ----------) \nჩაბარდა სალაროში ნაღდი ფულის რაოდენობის განსაზღვრის შესახებ ბრძანება. ასევე, \n2025 წლის 18 თებერვალს წარდგენილია სალაროს ადგილმდებარეობის და \nპასუხისმგებელი პირების შესახებ ახსნა-განმარტება, სადაც გადამხდელის მიერ \nმითითებულია სალარო მისამართით- ----, ------ის ქუჩა, -----ის -/-. 2025 წლის 18 \nთებერვალს განხორციელდა შპს ,,-------ს’’ (ს/ნ ------) სალაროში ნაღდი ფულის \nრაოდენობის განსაზღვრის პროცედურა, რის შედეგადაც გამოვლინდა, რომ \nგადასახადის გადამხდელის სალაროში ნაღდი ფულის ნაშთი შეადგებს 1300 ლარს, \nრაზედაც შევსებულ იქნა სალაროში ნაღდი ფულის რაოდენობის განსაზღვრის \nშედეგების შესახებ ოქმი. ზემოაღნიშნულიდან გამომდინარე, ბუღალტრულ ნაშთსა და \nსალაროს ინვენტარიზაციით დადგენილ ნაშთს შორის სხვაობა შემოწმებით დაიბეგრა \nსაშემოსავლო გადასახადით. ბრძანების შესაბამისად, ფულის ნაშთი გაანგარიშდა \n18.02.2025 მდგომარეობით. აღნიშნულიდან გამომდინარე, მეთოდური მითითების \nთანახმად, გონივრულ ნაშთად ითვლება ინვენტარიზაციით დადგენილი ნაშთის \nოდენობა. კრედიტორული დავალიანების დაფარვასთან დაკავშირებით, შემმოწმებელი \nმიუთითებს, რომ შემოწმება მიმდინარეობდა 10.02.2025- დან 01.12.2025 პერიოდის \nგანმავლობაში, აღნიშნულ პერიოდში არაერთხელ იქნა გამოთხოვილი დაბეგვრასთან \nდაკავშირებული ინფორმაცია/დოკუმენტაცია, თუმცა 28 000 ლარის კრედიტორული \nდავალიანების დაფარვის შესახებ ინფორმაცია, მათ შორის, არც დოკუმენტაცია \n\nდამატებით აუდიტის დეპარტამენტისთვის წარდგენილი არ ყოფილა. ამასთან, \nშემოწმების პროცესში არ ყოფილა წარდგენილი განცხადება ფულის ნაშთის \nკვალიფიკაციასთან დაკავშირებით.\nზემოაღნიშნულ არგუმენტებთან მიმართებით, საქმეში არსებული მასალებისა და \nმხარეთა არგუმენტების გათვალისწინებით, შემოსავლების სამსახურს მიაჩნია, რომ \nგადასახადის გადამხდელის პრეტენზია/პოზიცია დაუსაბუთებელია, მათ შორის \nდოკუმენტურად არ დასტურდება, ამდენად, მისი გათვალისწინება მოკლებულია \nსამართლებრივ საფუძველს.\nამასთან, შემოსავლების სამსახური ყურადღებას ამახვილებს გადასახადის \nგადამხდელის მიერ წარმოდგენილ საჩივარში დაფიქსირებულ არგუმენტზე, რომლის \nთანახმად, მომჩივანი არ ეთანხმება ბუღალტრულ ნაშთსა და სალაროს \nინვენტარიზაციით დადგენილ ნაშთს შორის სხვაობის ოდენობას, რაც განხილულ იქნა \nხელფასის სახით განაცემად. გადამხდელი აცხადებს, რომ აუდიტორს სალაროში \nარსებული ფულის ნაშთი გაანგარიშებული აქვს 2025 წლის 18 თებერვლის \nმდგომარეობით, ხოლო დადგენილი თანხა დაბეგრილი აქვს საშემოსავლო \nგადასახადით 2025 წლის იანვრის თვეში, შესაბამისად, თებერვლის თვეში დამატებით \nდადგენილი ფულის ნაშთის 2025 წლის იანვრის თვეში დაბეგვრა არაკანონიერია. \nაცხადებს, რომ ფულის ნაშთი უნდა გაანგარიშდეს 31.12.2024 წლის მდგომარეობით, \nუკიდურეს შემთხვევაში 31.01.2025 წლის მდგომარეობით, შესაბამისად, საგადასახადო \nშემოწმების აქტის შედეგები აღნიშნულ ნაწილში საჭიროებს კორექტირებას.\nგადასახადის გადამხდელის აღნიშნულ არგუმენტთან დაკავშირებით, შემოსავლების \nსამსახური ასევე ყურადღებას ამახვილებს საგადასახადო შემოწმების აქტში \nდაფიქსირებულ გარემოებასა და აუდიტის დეპარტამენტის წარმომადგენლის \nგანმარტებაზე, რომ ხელფასად განხილული ფულის ნაშთი (ბუღალტრულ ნაშთსა და \nსალაროს ინვენტარიზაციით დადგენილ ნაშთს შორის სხვაობა) გაანგარიშებულ იქნა \nსალაროში ნაღდი ფულის რაოდენობის განსაზღვრის პროცედურის განხორციელების \nთარიღის- 2025 წლის 18 თებერვლის მდგომარეობით, რომელიც 2025 წლის 31 იანვრის \nსავადო თარიღისთვის ჩათვლილ იქნა ხელფასის სახით განაცემად და დაიბეგრა \nსაშემოსავლო გადასახადით.\nფაქტობრივი გარემოებებისა და მხარეთა არგუმენტების გათვალისწინებით, \nშემოსავლების სამსახურს მიაჩნია, რომ ბუღალტრულ ნაშთსა და სალაროს \nინვენტარიზაციით დადგენილ ნაშთს შორის სხვაობის ოდენობის ხელფასად \nგანხილვის, მათ შორის გადასახადით დაბეგვრის პერიოდის საკითხი საჭიროებს \nდამატებით შესწავლას. ამდენად, უნდა დაევალოს აუდიტის დეპარტამენტს \nგადასახადის გადამხდელის არგუმენტებისა და მისი მონაწილეობით დამატებით \nშეისწავლოს ხელფასად დაკვალიფიცირებული ფულის ნაშთის ოდენობის, ასევე \nსაშემოსავლო გადასახადით დაბეგვრის პერიოდის საკითხი და შესწავლის შედეგების \nგათვალისწინებით, სათანადო საფუძვლების არსებობის შემთხვევაში, განახორციელოს \nსაგადასახადო ვალდებულებების კორექტირება (შემცირება).\n \nმე-2 სადავო საკითხთან დაკავშირებით, შემოსავლების სამსახური მიუთითებს \nსაქართველოს საგადასახადო კოდექსის 49-ე მუხლის პირველი ნაწილის „გ“ ქვეპუნქტზე, \nრომლის თანახმად საგადასახადო ორგანოებს თავიანთი კომპეტენციის ფარგლებში და \nსაქართველოს კანონმდებლობით დადგენილი წესით უფლება აქვთ, გამოიკვლიონ \nსაწარმოთა, ორგანიზაციათა და მეწარმე ფიზიკურ პირთა საწარმოო, სასაწყობო, სავაჭრო \nდა სხვა სათავსები, განახორციელონ საგადასახადო მონიტორინგი, ინვენტარიზაციით \nაღრიცხონ საქონლის მარაგები, ჩაატარონ დაკვირვება ქრონომეტრაჟის ან სხვა მეთოდის \nგამოყენებით და განსაზღვრონ დასაბეგრი ობიექტების რაოდენობა, ჩაატარონ \nსაგადასახადო შემოწმება, უზრუნველყონ გადასახადის გადამხდელის მიერ \nსაკონტროლო-სალარო აპარატების გამოყენების წესების დაცვის კონტროლი და მათი \nდარღვევის შემთხვევაში, შესაბამისი პირების მიმართ გაატარონ საქართველოს \nკანონმდებლობით დადგენილი პასუხისმგებლობის ზომები.\n\nსაქართველოს საგადასახადო კოდექსის 70-ე მუხლის პირველი ნაწილის „ა“ ქვეპუნქტის \nთანახმად, საგადასახადო ორგანოს უფლება აქვს პირს მოსთხოვოს მისი სააღრიცხვო \nდოკუმენტაციის ან/და მის დაბეგვრასთან დაკავშირებული ინფორმაციის (მათ შორის, \nსაქართველოს საერთაშორისო ხელშეკრულების საფუძველზე სხვა სახელმწიფოს \nკომპეტენტური (უფლებამოსილი) ორგანოს მიერ მოთხოვნილი ინფორმაციის) \nწარდგენა. საქართველოს საგადასახადო კოდექსის მე-8 მუხლის მე-11 ნაწილის \nთანახმად, დანაკლისი არის გადასახადის გადამხდელის ბუღალტრულ ჩანაწერებთან \nშედარებისას გამოვლენილი (მათ შორის, ინვენტარიზაციის საშუალებით) სასაქონლო-\nმატერიალური ფასეულობების ან/და ძირითადი საშუალებების ნაკლებობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, \nსაგადასახადო სამართალდარღვევად ითვლება პირის მართლსაწინააღმდეგო ქმედება \n(მოქმედება ან უმოქმედობა), რომლისთვისაც ამ კოდექსით გათვალისწინებულია \nპასუხისმგებლობა. საგადასახადო სამართალდარღვევისათვის პირს პასუხისმგებლობა \nშეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, \nსაგადასახადო სანქცია არის პასუხისმგებლობის ზომა ჩადენილი საგადასახადო \nსამართალდარღვევისათვის. ამავე მუხლის მე-2 ნაწილის თანახმად, საგადასახადო \nსანქცია გამოიყენება გაფრთხილების, საურავის, ფულადი ჯარიმის, \nსამართალდარღვევის საქონლის ან/და სატრანსპორტო საშუალების უსასყიდლოდ \nჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, \nგადასახადის გადამხდელთან ამ კოდექსით გათვალისწინებული დანაკლისის \nგამოვლენა ითვლება მისი აღმოჩენის მომენტში საბაზრო ფასით განხორციელებულ \nმიწოდებად. ამასთანავე, თუ სასაქონლო-მატერიალური ფასეულობების დანაკლისი \nსაგადასახადო ორგანოს მიერ ინვენტარიზაციის შედეგად გამოვლინდა, პირი \nდამატებით ჯარიმდება ამ სასაქონლო-მატერიალური ფასეულობების საბაზრო \nღირებულების 10 პროცენტის ოდენობით.\nგადასახადის გადამხდელის არგუმენტებთან მიმართებით, შემოსავლების სამსახური \nყურადღებას ამახვილებს აუდიტის დეპარტამენტის მოწოდებულ ინფორმაციაზე, \nრომლის თანახმად, 2025 წლის 19 მაისის მდგომარეობით საწარმოს სასაწყობე \nფართებში შემოსავლების სამსახურის საგადასახადო მონიტორინგის დეპარტამენტის \nმიერ განხორციელდა საკუთრებაში არსებული სმფ-ების ინვენტარიზაცია. აღნიშნული \nმონაცემების დამუშავების და საბოლოო შედეგების დათვლის მიზნით, გადასახადის \nგადამხდელის მონაწილეობით განხორციელდა ფაქტობრივად აღრიცხული და \nბუღალტრულ პროგრამაში (წარდგენილი) ასახული სმფ-ების შედარება. აღნიშნულის \nშესწავლის შედეგად გამოვლინდა სხვაობები, კერძოდ, გადასახადის გადამხდელს \nბუღალტრულ პროგრამაში 2025 წლის იანვრის თვეში ჩამოწერილი აქვს იმაზე მეტი \nრაოდენობის საქონელი ვიდრე ფიქსირდება რეალიზაციის ანგარიშებზე და დღგ-ის \nყოველთვიურ დეკლარაციებში. შემოწმებით აღნიშნულ ჩამოწერაზე \nგათვალისწინებულია უახლოესი პერიოდის გადასახადის გადამხდელის \nბუღალტრული/დეკლარირებული ფასნამატი. ასევე, დავის წარმოების პროცესში \nწარმოდგენილ პოზიციასთან, ჩამოწერილი სმფ-ების 2022 წლამდე პერიოდში \nრეალიზაციასთან და აღნიშნული ოპერაციის გატარებით ბუღალტრულ პროგრამაში \nნაშთების გასწორებასთან მიმართებით, შემმოწმებელი მიუთითებს, რომ შემოწმების \nდროს აღნიშნულის შესახებ ინფორმაცია ან რაიმე სხვა მტკიცებულება/დოკუმენტაცია \nწარდგენილი არ ყოფილა. ასევე, შემოწმებით არ არის გამოყენებული სანქციები \nსაქონლის სახეობებზე, რომლებზეც 2%-ზე ნაკლები დანაკლისი დადგინდა. \nზემოაღნიშნულის შესწავლის შედეგად დადგინდა სმფ-ების დანაკლისი - 340 513 \nლარის ოდენობით, რომელიც საქართველოს საგადასახადო კოდექსის 286-ე მუხლის \nშესაბამისად დაექვემდებარა დაჯარიმებას საბაზრო ღირებულების 10%-ის ოდენობით.\nამასთან, შემოსავლების სამსახური აღნიშნავს, რომ დავის წარმოების პროცესში არ \nყოფილა წარმოდგენილი ისეთი არგუმენტები/მტკიცებულებები, რომლებიც შეცვლიდა \n\nსაგადასახადო შემოწმებით დადგენილ გარემოებებს. \nზემოაღნიშნული სამართლებრივი ნორმების და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ \nსაგადასახადო შემოწმების შედეგად გამოვლენილი სმფ-ების დანაკლისის განსაზღვრა \nდა მასზე საქართველოს საგადასახადო კოდექსის 286- ე მუხლით განსაზღვრული \nჯარიმის შეფარდება შეესაბამება კანონმდებლობის მოთხოვნებს, ამდენად, \nწარმოდგენილი საჩივარი აღნიშნული სადავო საკითხის ნაწილში დაუსაბუთებელია და \nარ უნდა დაკმაყოფილდეს.\n \nმე-3 სადავო საკითხთან დაკავშირებით, შემოსავლების სამსახური მიუთითებს \nსაქართველოს საგადასახადო კოდექსის 43-ე მუხლის პირველი ნაწილის „ა“ ქვეპუნქტზე, \nრომლის თანახმად, გადასახადის გადამხდელი ვალდებულია შეასრულოს \nსაგადასახადო ვალდებულებები საქართველოს საგადასახადო კანონმდებლობით \nდადგენილი წესითა და პირობებით. ამავე მუხლის მე-4 ნაწილის მიხედვით, \nსაქართველოს საგადასახადო კანონმდებლობით დადგენილ ვალდებულებათა \nშეუსრულებლობის ან არაჯეროვნად შესრულების შემთხვევაში გადასახადის \nგადამხდელს ეკისრება ამ კოდექსით ან/და საქართველოს სხვა საკანონმდებლო აქტებით \nგათვალისწინებული პასუხისმგებლობა.\nსაქართველოს საგადასახადო კოდექსის 269-ე მუხლის პირველი ნაწილის თანახმად, \nსაგადასახადო სამართალდარღვევად ითვლება პირის მართლსაწინააღმდეგო ქმედება \n(მოქმედება ან უმოქმედობა), რომლისთვისაც ამ კოდექსით გათვალისწინებულია \nპასუხისმგებლობა. საგადასახადო სამართალდარღვევისათვის პირს პასუხისმგებლობა \nშეიძლება დაეკისროს მხოლოდ ამ კოდექსით დადგენილი საფუძვლითა და წესით.\nსაქართველოს საგადასახადო კოდექსის 270-ე მუხლის პირველი ნაწილის თანახმად, \nსაგადასახადო სანქცია არის პასუხისმგებლობის ზომა ჩადენილი საგადასახადო \nსამართალდარღვევისათვის. ამავე მუხლის მე-2 ნაწილის თანახმად, საგადასახადო \nსანქცია გამოიყენება გაფრთხილების, საურავის, ფულადი ჯარიმის, \nსამართალდარღვევის საქონლის ან/და სატრანსპორტო საშუალების უსასყიდლოდ \nჩამორთმევის სახით, ამ კოდექსით გათვალისწინებულ შემთხვევებში.\nსაქართველოს საგადასახადო კოდექსის 272-ე მუხლის პირველი ნაწილის თანახმად, \nსაურავი არის საგადასახადო სანქცია, რომელიც პირს ეკისრება საგადასახადო \nკანონმდებლობით დადგენილ ვადაში გადასახადის გადასახდელი თანხის \nგადაუხდელობისათვის.\nსაქართველოს საგადასახადო კოდექსის 275-ე მუხლის თანახმად:\n1. პირის მიერ საგადასახადო დეკლარაციაში/გაანგარიშებაში გადასახადის თანხის \nშემცირება, თუ იგი გამოწვეულია საგადასახადო კონტროლის განმახორციელებელი \nორგანოს მიერ პირის საგადასახადო ვალდებულების წარმოშობის მომენტის (პერიოდის) \nშეცვლით, იწვევს პირის დაჯარიმებას შემცირებული გადასახადის თანხის 10 პროცენტის \nოდენობით.\n2. საგადასახადო დეკლარაციაში/გაანგარიშებაში გადასახადის თანხის შემცირება, \nგარდა ამ მუხლის პირველი, 2 1 და 22 ნაწილებით გათვალისწინებული შემთხვევებისა, \nიწვევს დაჯარიმებას შემცირებული გადასახადის თანხის 50 პროცენტის ოდენობით.\n2 1 .საგადასახადო დეკლარაციაში/გაანგარიშებაში გადასახადის შემცირება, თუ \nშემცირებული გადასახადის თანხა ამ დეკლარაციაში/გაანგარიშებაში აღნიშნული \nგადასახადის თანხის 5 პროცენტს არ აღემატება, იწვევს დაჯარიმებას შემცირებული \nგადასახადის თანხის 10 პროცენტის ოდენობით.\n2 2 . საგადასახადო დეკლარაციაში/გაანგარიშებაში გადასახადის შემცირება, თუ \nშემცირებული გადასახადის თანხა ამ დეკლარაციაში/გაანგარიშებაში აღნიშნული \nგადასახადის თანხის 5 პროცენტზე მეტია და 20 პროცენტს არ აღემატება, იწვევს \nდაჯარიმებას შემცირებული გადასახადის თანხის 25 პროცენტის ოდენობით.\nსაქართველოს საგადასახადო კოდექსის 286-ე მუხლის მე-9 ნაწილის თანახმად, \nგადასახადის გადამხდელთან ამ კოდექსით გათვალისწინებული დანაკლისის \n\nგამოვლენა ითვლება მისი აღმოჩენის მომენტში საბაზრო ფასით განხორციელებულ \nმიწოდებად. ამასთანავე, თუ სასაქონლო-მატერიალური ფასეულობების დანაკლისი \nსაგადასახადო ორგანოს მიერ ინვენტარიზაციის შედეგად გამოვლინდა, პირი \nდამატებით ჯარიმდება ამ სასაქონლო-მატერიალური ფასეულობების საბაზრო \nღირებულების 10 პროცენტის ოდენობით.\nსაქართველოს საგადასახადო კოდექსის 269-ე მუხლის მე-7 ნაწილის თანახმად, \nსაგადასახადო ორგანოს/დავის განმხილველ ორგანოს უფლება აქვს, გაათავისუფლოს \nკეთილსინდისიერი გადასახადის გადამხდელი ამ კოდექსით გათვალისწინებული \nსანქციისაგან, თუ სამართალდარღვევა გამოწვეულია გადასახადის გადამხდელის \nშეცდომით/არცოდნით. \nშემოსავლების სამსახური განმარტავს, რომ გადასახადის გადამხდელის \nკეთილსინდისიერება უკავშირდება მის მიერ დაშვებულ შეცდომას, გადამხდელი \nკეთილსინდისიერია იმ შემთხვევაში თუ სამართალდარღვევა გამოწვეულია მის მიერ \nდაშვებული შეცდომით (არცოდნით). კეთილსინდისიერება გულისხმობს პირის \nსუბიექტურ დამოკიდებულებას მის მიერ ჩადენილი ქმედებისადმი. პირი მოქმედებს \nსაპატიებელი შეცდომის პირობებში ანუ მან არ იცოდა და არც შეიძლებოდა სცოდნოდა, \nრომ ჩადიოდა აკრძალულ ქმედებას (სამართალდარღვევას). საქართველოს \nსაგადასახადო კოდექსის 269-ე მუხლის მე-7 ნაწილის მიზანია საგადასახადო \nპასუხისმგებლობისგან გაათავისუფლოს პირი, რომელიც სამართლებრივი შეცდომის \nარეალში მოქმედებდა, რადგან სამართლებრივი შეცდომის დროს პირი არასწორად \nაფასებს ჩადენილი ქმედების სამართლებრივ არსს და ამ ქმედებით გამოწვეულ \nსამართლებრივ შედეგს.\nშემოსავლების სამსახური მიუთითებს ფაქტობრივ გარემოებებზე, რომლის მიხედვით, \nგადასახადის გადამხდელს არასრულად ჰქონდა შესრულებული საგადასახადო \nვალდებულებები, ამასთან, მომჩივანი ვერ უთითებს ფაქტობრივ და სამართლებრივ \nგარემოებებზე, რომლითაც დადასტურდება, რომ გადასახადის გადამხდელი \nსაგადასახადო ვალდებულებების არაჯეროვნად შესრულებისას მოქმედებდა \nსამართლებრივი შეცდომის არეალში. შესაბამისად, საგადასახადო შემოწმების \nშედეგად დარიცხული სანქციის მიმართ შემოსავლების სამსახურს მიზანშეწონილად არ \nმიაჩნია საქართველოს საგადასახადო კოდექსის 269-ე მუხლის მე-7 ნაწილის \nგამოყენება. \n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ :\n \n1. შპს ,,-----------ს“ (ს/ნ -----------)  საჩივარი დაკმაყოფილდეს ნაწილობრივ;\n2. პირველ სადავო საკითხთან, კერძოდ, ბუღალტრულ ნაშთსა და სალაროს \nინვენტარიზაციით დადგენილ ნაშთს შორის სხვაობის ოდენობის ხელფასად \nგანხილვასთან, მათ შორის გადასახადით დაბეგვრის პერიოდთან დაკავშირებით, \nდაევალოს აუდიტის დეპარტამენტს გადასახადის გადამხდელის არგუმენტებისა და \nმისი მონაწილეობით დამატებით შეისწავლოს ხელფასად დაკვალიფიცირებული \nფულის ნაშთის ოდენობის, ასევე საშემოსავლო გადასახადით დაბეგვრის პერიოდის \nსაკითხი და შესწავლის შედეგების გათვალისწინებით, სათანადო საფუძვლების \nარსებობის შემთხვევაში, განახორციელოს საგადასახადო ვალდებულებების \nკორექტირება (შემცირება);\n3. დანარჩენ ნაწილში საჩივარი არ დაკმაყოფილდეს;\n4. აღნიშნული ბრძანება შეიძლება გასაჩივრდეს საქართველოს ფინანსთა \nსამინისტროსთან არსებულ დავების განხილვის საბჭოში (მის.: ქ. თბილისი, ვახტანგ \nგორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), \nსაქართველოს საგადასახადო კოდექსის XIV კარით დადგენილი წესის შესაბამისად, ამ \nბრძანების ჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2806.pdf": "N 2806\n09 თებერვალი 2026\n \n \nბ რ ძ ა ნ ე ბ ა\n \n \nშპს „----ის“ (ს/ნ -----------)\n(მის.: ------------------------)\n2026 წლის 10 იანვრის საჩივრის\nდაკმაყოფილებაზე უარის თქმის თაობაზე\n \n \nშემოსავლების სამსახურმა დავების განხილვის საბჭოს 2026 წლის 5 თებერვლის \nსხდომაზე (ოქმი №11) განიხილა შპს „----ის“ (ს/ნ -----------)  2026 წლის 10 იანვრის №-----\n/1/2026 საჩივარი, შემოსავლების სამსახურის აუდიტის დეპარტამენტის 2025 წლის 25 \nნოემბრის №006-453 საგადასახადო მოთხოვნასთან დაკავშირებით.\n \nსადავო საკითხები:\n1. გადამხდელი არ ეთანხმება შემოწმების მიერ დღგ-ში განსაზღვრულ ვალდებულბებს. \nაღნიშნავს, რომ თუ მიღებულ ავანსებს მიღების დროს კომპანია არ ადეკლარირებდა, \nთითოეული ხელშეკრულების ფარგლებში შესრულებულ სრულ თანხას ერიცხებოდა \nდღგ. ამდენად, არ არსებობს თანხობრივი მაჩვენებელი, რის დეკლარირება და გადახდა \nარ მომხდარა. მიუთითებს, რომ აღნიშნულ საკითხზე მტკიცებულებას წარმოადგენს \nდამატებით.\n2. გადამხდელი არ ეთანხმება შემოწმების მიერ გამოვლენილი ფულის ნაშთის \nხელფასად განხილვას. აღნიშნავს, რომ ნაღდი ფული რეალურად არ იყო ადგილზე \nშესაბამის დროს და ინახებოდა ერთ-ერთ ლოკაციაზე. აღნიშნული თანხა შემდეგ \nმოიტანა დირექტორმა, რაც ეცნობა აუდიტის დეპარტამენტის თანამშრომლებს, თუმცა \nაღნიშნული ფაქტი არ იქნა გათვალისწინებული.\n3. გადამხდელი არ ეთანხმება სალაროდან გატანილი თანხების ხელფასად განხილვას. \nაცხადებს, რომ აღნიშნული თანხებით იფარებოდა რიგი მომსახურების თუ საქონლის \nღირებულებები და დამატებით წარმოადგენს რიგ დოკუმენტებს.\n4. გადამხდელი არ ეთანხმება შეძენილი საწვავის მიწოდებად განხილვას და \nდღგ/საშემოსავლო გადასახადის დარიცხვას. აღნიშნავს, რომ კომპანიას აქვს ჩამოწერის \nდამადასტურებელი დოკუმენტები, რაც აუდიტორმა არ გაითვალისწინა.\n \nფაქტობრივი გარემოებები:\nსაქმის მასალებით დგინდება, რომ შემოსავლების სამსახურის აუდიტის \nდეპარტამენტის 2025 წლის 13 მაისის №9366 და 27 ოქტომბრის №23628 ბრძანებების \nსაფუძველზე განხორციელდა შპს „----ის“ (ს/ნ -----------) საქმიანობის კამერალური \nსაგადასახადო შემოწმება. შესამოწმებელ პერიოდად განისაზღვრა 2022 წლის პირველი \nიანვრიდან 2025 წლის პირველ აპრილამდე საანგარიშო პერიოდები, ხოლო სალაროში \nნაღდი ფულის რაოდენობის განსაზღვრის მიზნებისათვის 2025 წლის 13 მაისის \nჩათვლით. საგადასახადო შემოწმების შედეგებზე 2025 წლის 18 ნოემბერს შედგა \nსაგადასახადო შემოწმების აქტი, გამოიცა 2025 წლის 25 ნოემბრის №25846 ბრძანება და \nამავე თარიღის №006-453 საგადასახადო მოთხოვნა, რომლის საფუძველზე \nგადასახადის გადამხდელს დამატებით გადასახდელად განესაზღვრა სულ 643 675 \nლარი, მათ შორის გადასახადი 362 359 ლარი, ჯარიმა 195 950 ლარი და საურავი 85 366 \nლარი.\n \n\nსაგადასახადო შემოწმების აქტის მიხედვით, სადავო საკითხებთან \nდაკავშირებით, საგადასახადო ვალდებულებები განსაზღვრულია შემდეგი \nგარემოებით:\n1. შპს „---“ მონაწილეობას იღებს სახელმწიფო შესყიდვების სააგენტოს მიერ \nგამოცხადებულ ტენდერებში. შემოსავლების სამსახურის გადასახადების \nადმინისტრირების საინფორმაციო სისტემაში არსებული მონაცემების და სახელმწიფო \nშესყიდვების სააგენტოს მონაცემების საფუძველზე განხორციელდა საწარმოს მიერ \nშესამოწმებელ პერიოდში განხორციელებული მომსახურების და მის მიერ \nშესრულებული ტენდერების ანალიზი. შემოწმების მიერ შესწავლილ იქნა \nგადამხდელის მიერ გამოგზავნილი ინფორმაცია/დოკუმენტაცია, მათ შორის საბანკო \nამონაწერები და დადგინდა, რომ გადასახადის გადამხდელს სატენდერო \nმომსახურებიდან მიღებული აქვს თანხები, რომლებიც არ აქვს დაბეგრილი შესაბამის \nსაანგარიშო პერიოდში. ზემოაღნიშნულიდან გამომდინარე, საქართველოს \nსაგადასახადო კოდექსის 159-ე და 163-ე მუხლების საფუძველზე, გამოწერილი \nელექტრონული საგადასახადო ანგარიშ-ფაქტურებით და სასაქონლო ზედნადებებით \nგანისაზღვრა დღგ-ით დასაბეგრი ბრუნვა. შედეგად, გადამხდელს დაერიცხა დღგ და \nჯარიმა საქართველოს საგადასახადო კოდექსის 275-ე მუხლის შესაბამისად.\n2. გადასახადის გადამხდელის საქმიანობას წარმოადგენს საცხოვრებელი და \nარასაცხოვრებელი შენობების მშენებლობა. 2025 წლის 2 მაისის №8448 ბრძანებით \nკომპანიაში ჩატარდა სალაროში ნაღდი ფულის რაოდენობის განსაზღვრის პროცედურა, \nრომლის შედეგად დადგენილმა ნაშთმა შეადგინა 0 ლარი. შემოწმებამ შეისწავლა \nშემოსავლების სამსახურის გადასახადების ადმინისტრირების საინფორმაციო \nსისტემაში არებული ინფორმაცია, ასევე გადამხდელის მიერ გამოგზავნილი \nინფორმაცია/დოკუმენტაცია და 2025 წლის 2 მაისის მდგომარეობით სალაროში ფულის \nნაშთი დადგინდა 371 706 ლარის ოდენობით. საქართველოს საგადასახადო კოდექსის \n101-ე და 154-ე მუხლების საფუძველზე, აღნიშნული ნაშთი განხილულ იქნა საწარმოს \nდირექტორზე გაცემულ ხელფასად და დაიბეგრა გადახდის წყაროსთან საშემოსავლო \nგადასახადით. პირს ასევე დაერიცხა ჯარიმა ამავე კოდექსის 275-ე მუხლის შესაბამისად.\n3. კომპანიის საბუღალტრო აღრიცხვის მონაცემების მიხედვით შესამოწმებელ პერიოდში \nსალაროდან გატანილია 683 900 ლარის ოდენობით. აღნიშნული თანხიდან 253 900 \nლარით ანგარიშვალდებულის პირის მიერ დაფარულია მიღებული მომსახურების \nთანხები. გადამხდელის მიერ ვერ იქნა წარმოდგენილი ინფორმაცია/დოკუმენტაცია, \nრომლითაც მოხდებოდა მომსახურების გამწევი პირების და შესრულებული სამუშაოს \nიდენტიფიცირება. 2022 წლის დეკემბრის საანგარიშო პერიოდში ფიქსირდება \nდირექტორზე სალაროდან გაცემული თანხა 130 000 ლარის ოდენობით. გადამხდელმა \nამ შემთხვევაშიც ვერ წარმოადგინა ინფორმაცია თანხის გაცემის მიზნობრიობასთან \nდაკავშირებით, ამასთანავე, არ ფიქსირდება თანხის ან/და თანხის ნაწილის უკან \nდაბრუნების ფაქტი. ასევე, 2024 წლის იანვარსა და თებერვლის საანგარიშო პერიოდებში \nბუღალტრული აღრიცხვის მონაცემებით სალაროდან გაცემულია თანხა შპს „----“-ზე, \nჯამში 300 000 ლარის ოდენობით. გადამხდელის სიტყვიერი განმარტებით, აღნიშნული \nთანხა წარმოადგენს ავანსს საქონლის შესაძენად, თუმცა კომპანიის მიერ საქონელი \nმიღებული არ არის და არც თანხის მიღების ფაქტი ფიქსირდება. საქართველოს \nსაგადასახადო კოდექსის 73-ე, 101-ე და 154-ე მუხლების საფუძველზე, შემოწმების მიერ \nსალაროდან გაცემული თანხა ჩაითვალა საწარმოს დირექტორზე გაცემულ ხელფასად \nდა დაიბეგრა გადახდის წყაროსთან საშემოსავლო გადასახადით. პირს, ასევე დაერიცხა \nჯარიმა ამავე კოდექსის 275-ე მუხლის შესაბამისად.\n4. შემოსავლების სამსახურის გადასახადების ადმინისტრირების საინფორმაციო \nსისტემის მონაცემების ანალიზის შედეგად ირკვევა, რომ გადამხდელს შეძენილი აქვს \nნავთობპროდუქტები (ბენზინი), მოცემულ ოპერაციაზე მიღებული აქვს დღგ-ის ნაწილში \nჩათვლები. გადამხდელმა წარმოადგინა იჯარის ხელშეკრულება დირექტორის \nსაკუთრებაში არსებულ ავტოსატრანსპორტო საშუალებაზე. შემოწმების შედეგად \nდადგინდა, რომ გახარჯულია საწვავის ნაწილი, დარჩენილ საწვავზე არ დასტურდება \n\nშესყიდული საწვავის გახარჯვა ეკონომიკურ საქმიანობაში. საქართველოს საგადასახადო \nკოდექსის 159-ე, 160-ე მუხლის მე-3 ნაწილის „ა“ ქვეპუნქტის, 163-ე, 101-ე და 154-ე \nმუხლების საფუძველზე, შეძენილი საწვავი განხილულ იქნა მიწოდებად და დაიბეგრა \nდღგ-ით, ხოლო საქონლის ღირებულება ჩათვლილ იქნა დირექტორის სარგებლად და \nდაიბეგრა გადახდის წყაროსთან საშემოსავლო გადასახადით. პირს ასევე დაერიცხა \nჯარიმა ამავე კოდექსის 275-ე მუხლის შესაბამისად. \n \nშემოსავლების სამსახურმა განიხილა წარმოდგენილი საჩივარი და მიიჩნია, \nრომ გადასახადის გადამხდელის მოთხოვნა არ უნდა დაკმაყოფილდეს \nშემდეგ გარემოებათა გამო:\nსადავო საკითხებთან დაკავშირებით,  შემოსავლების სამსახური მიუთითებს \nსაქართველოს საგადასახადო კოდექსის 136-ე მუხლის მე-3 ნაწილზე, რომლის \nთანახმად, გადასახადის გადამხდელი ვალდებულია სრულად აღრიცხოს თავის \nსაქმიანობასთან დაკავშირებული ყველა ოპერაცია, რათა გარანტირებული იყოს \nკონტროლი მათ დაწყებაზე, მიმდინარეობასა და დასრულებაზე.\nსაქართველოს საგადასახადო კოდექსის 61-ე მუხლის მე-3 ნაწილის თანახმად, \nსაგადასახადო ორგანო უფლებამოსილია პირს დაარიცხოს გადასახადი თავის ხელთ \nარსებული ინფორმაციის საფუძველზე, თუ პირი მას არ წარუდგენს გადასახადის \nდასარიცხად საჭირო ინფორმაციას.\nსაქართველოს საგადასახადო კოდექსის მე-16 მუხლის პირველი ნაწილის თანახმად, \nსაქონლის მიწოდებად ითვლება პირის მიერ სხვა პირისათვის საქონელზე საკუთრების \nუფლების გადაცემა სასყიდლით (მათ შორის, საქონლის რეალიზაცია, გაცვლა, \nხელფასის ან ნატურალური ფორმით ანაზღაურება) ან უსასყიდლოდ.\nსაქართველოს საგადასახადო კოდექსის 159-ე მუხლის პირველი ნაწილის „ა“ და „ბ“ \nქვეპუნქტების თანახმად, დღგ-ით დასაბეგრი ოპერაციებია, დასაბეგრი პირის მიერ \nსაქართველოს ტერიტორიაზე ეკონომიკური საქმიანობის ფარგლებში ანაზღაურების \nსანაცვლოდ საქონლის მიწოდება/მომსახურების გაწევა.\nსაქართველოს საგადასახადო კოდექსის 160-ე მუხლის მე-3 ნაწილის „ა“ ქვეპუნქტის \nთანახმად, დასაბეგრი პირის მიერ საქონლის უსასყიდლოდ მიწოდება, თუ მას ამ \nსაქონელზე ან მასზე გაწეულ ხარჯზე დღგ სრულად ან ნაწილობრივ აქვს ჩათვლილი. \nამასთანავე, საქონლის გადაცემა/გამოყენება ნიმუშის ან მცირე ღირებულების საჩუქრის \nსახით, არ განიხილება ანაზღაურების სანაცვლოდ საქონლის მიწოდებად.\nსაქართველოს საგადასახადო კოდექსის 163-ე მუხლის პირველი და მე-2 ნაწილების \nთანახმად:\n1. საქონლის მიწოდების/მომსახურების გაწევის დღგ-ით დაბეგვრა ხორციელდება \nსაქონლის მიწოდების/მომსახურების გაწევის მომენტში, თუ ამ მუხლით სხვა რამ არ \nარის გათვალისწინებული.\n2. თუ თანხა სრულად ან ნაწილობრივ ანაზღაურებულია საქონლის \nმიწოდებამდე/მომსახურების გაწევამდე, ანაზღაურებული თანხის შესაბამისი დღგ-ის \nგადახდა ხორციელდება ანაზღაურების თანხის გადახდის საანგარიშო პერიოდის \nმიხედვით, გარდა ამ მუხლის მე-5 და მე-9 ნაწილებით გათვალისწინებული \nშემთხვევებისა.\nსაქართველოს საგადასახადო კოდექსის 164-ე მუხლის პირველი ნაწილის თანახმად, თუ \nამ მუხლით სხვა რამ არ არის გათვალისწინებული, დღგ-ით დასაბეგრი თანხა არის \nსაქონლის მიწოდების/მომსახურების გაწევის სანაცვლოდ მიღებული/მისაღები \nანაზღაურება დღგ-ის გარეშე, საქონლის/მომსახურების ფასთან პირდაპირ \nდაკავშირებული სუბსიდიის ჩათვლით. აღნიშნული დებულება გამოიყენება \nსაქონლის/მომსახურების გაცვლის ოპერაციის (ბარტერული ოპერაციის) შემთხვევაშიც.\nამავე მუხლის მე-2 ნაწილის „ა“ ქვეპუნქტის თანახმად, ამ კოდექსის 160-ე მუხლის მე-3 \nნაწილის: ა) „ა“−„ე“ ქვეპუნქტებით გათვალისწინებულ შემთხვევებში, დღგ-ით დასაბეგრი \nთანხა არის საქონლის შესყიდვის ფასი ამ ან ანალოგიურ საქონელზე, ან თუ ასეთი არ \n\nარსებობს − მისი წარმოების ფასი, რომელიც შესაბამის შემთხვევებში დგინდება \nსაქონლის გამოყენების, გასხვისების, დასაკუთრების (მფლობელობაში დარჩენის) ან \nდღგ-ის გადამხდელად რეგისტრაციის გაუქმების მომენტში. \n„გადასახადების ადმინისტრირების შესახებ“ საქართველოს ფინანსთა მინისტრის 2010 \nწლის 31 დეკემბრის №996 ბრძანებით დამტკიცებული ინსტრუქციის 48 1 მუხლის \nპირველი ნაწილის თანახმად, საქონლის მიწოდებამდე/მომსახურების გაწევამდე \nსაკომპენსაციო თანხის/თანხის ნაწილის (შემდგომში – საკომპენსაციო თანხა) გადახდის \nშემთხვევაში, ოპერაცია მიღებული საკომპენსაციო თანხის ოდენობით ექვემდებარება \nდამატებული ღირებულების გადასახადით დაბეგვრას თანხის მიღების მომენტში.\nსაქართველოს საგადასახადო კოდექსის 73-ე მუხლის მე-9 ნაწილის „ბ“ ქვეპუნქტის \nთანახმად, საგადასახადო ვალდებულების განსაზღვრის მიზნით საგადასახადო \nორგანოს უფლება აქვს სამეურნეო ოპერაციის ფორმისა და შინაარსის \nგათვალისწინებით შეცვალოს მისი კვალიფიკაცია, თუ ოპერაციის ფორმა არ შეესაბამება \nმის შინაარსს. ამავე მუხლის მე-4 ნაწილის თანახმად, თუ რაიმე თანხა გამოიყენება \nკონკრეტული პირის ინტერესებისათვის, ჩაითვლება, რომ ეს თანხა მიღებული აქვს ამ \nპირს.\nსაქართველოს საგადასახადო კოდექსის 101-ე მუხლის პირველი ნაწილის თანახმად, \nხელფასის სახით მიღებულ შემოსავლებს განეკუთვნება ფიზიკური პირის მიერ \nდაქირავებით მუშაობის შედეგად მიღებული ნებისმიერი საზღაური ან სარგებელი, მათ \nშორის, წინა სამუშაო ადგილიდან პენსიის ან სხვა სახით მიღებული შემოსავალი, ან \nშემოსავალი მომავალი სამუშაო ადგილიდან.\nსაქართველოს საგადასახადო კოდექსის 154-ე მუხლის პირველი ნაწილის „ა“ ქვეპუნქტის \nმიხედვით, გადახდის წყაროსთან გადასახადის დაკავება ევალება საგადასახადო \nაგენტს, რომელიც არის იურიდიული პირი, საწარმო/ორგანიზაცია ან მეწარმე ფიზიკური \nპირი, რომელიც დაქირავებულს უხდის ხელფასს.\nამავე მუხლის მე-2 ნაწილის „ა“ და „ბ“ ქვეპუნქტების თანახმად, გადახდის წყაროსთან \nგადასახადის დაკავებისას:\nა) გადასახადის დაკავებისა და ბიუჯეტში მისი გადარიცხვისათვის პასუხისმგებლობა \nეკისრება შემოსავლის გადამხდელს;\nბ) გადასახადის თანხის დაუკავებლობის შემთხვევაში შემოსავლის გადამხდელი \nვალდებულია ბიუჯეტში შეიტანოს დაუკავებელი გადასახადის თანხა ფაქტობრივად \nგადახდილი ანაზღაურების შესაბამისად და მასთან დაკავშირებული სანქციები.\nსაქართველოს საგადასახადო კოდექსის 105-ე მუხლის მე-2 ნაწილის თანახმად, თუ ამ \nკოდექსით სხვა რამ არ არის გათვალისწინებული, ყველა ხარჯი დოკუმენტურად უნდა \nიყოს დადასტურებული.\nსაქართველოს საგადასახადო კოდექსის 72-ე მუხლის პირველი ნაწილის თანახმად, \nპირველადი საგადასახადო დოკუმენტი არის წერილობითი დოკუმენტი, რომლითაც \nშესაძლებელია სამეურნეო ოპერაციის მონაწილე მხარეთა იდენტიფიცირება, აქვს \nთარიღი და მოიცავს მიწოდებული საქონლის/გაწეული მომსახურების ჩამონათვალსა \nდა ღირებულებას.\nსაქართველოს საგადასახადო კოდექსის 43-ე მუხლის მე-4 ნაწილის თანახმად, \nსაქართველოს საგადასახადო კანონმდებლობით დადგენილ ვალდებულებათა \nშეუსრულებლობის ან არაჯეროვნად შესრულების შემთხვევაში გადასახადის \nგადამხდელს ეკისრება ამ კოდექსით ან/და საქართველოს სხვა საკანონმდებლო აქტებით \nგათვალისწინებული პასუხისმგებლობა.\nპირველ სადავო საკითხთან დაკავშირებით,  დადგენილი ფაქტობრივი გარემოების \nმიხედვით, შემოწმების მიერ შესწავლილ იქნა გადამხდელის მიერ მიწოდებული \nინფორმაცია/დოკუმენტაცია, მათ შორის საბანკო ამონაწერები და დადგინდა, რომ \nგადასახადის გადამხდელს სატენდერო მომსახურებიდან მიღებული აქვს თანხები, \nრომლებიც არ აქვს დაბეგრილი შესაბამის საანგარიშო პერიოდში. ზემოაღნიშნულიდან \nგამომდინარე, გამოწერილი ელექტრონული საგადასახადო ანგარიშ-ფაქტურებით და \nსასაქონლო ზედნადებებით განისაზღვრა დღგ-ით დასაბეგრი ბრუნვა და გადამხდელს \n\nდაერიცხა დღგ.\nამასთან, შემოსავლების სამსახური აღნიშნავს, რომ დავის წარმოების პროცესში არ \nყოფილა წარმოდგენილი მომჩივნის პოზიციის დამადასტურებელი ისეთი \nარგუმენტები/მტკიცებულებები, რომლებიც შეცვლიდა საგადასახადო შემოწმებით \nდადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და \nდადგენილი ფაქტობრივი გარემოებების გათვალისწინებით, პირველ სადავო საკითხთან \nდაკავშირებით, შემოსავლების სამსახურმა მიიჩნია, რომ გადასახადის გადამხდელის \nსაგადასახადო ვალდებულებები განსაზღვრულია მართლზომიერად, ხოლო \nწარმოდგენილი საჩივარი დაუსაბუთებელია და არ არსებობს მისი დაკმაყოფილების \nსამართლებრივი საფუძველი.\nმე-2 სადავო საკითხთან დაკავშირებით,  დადგენილი ფაქტობრივი გარემოების \nმიხედვით, კომპანიაში ჩატარდა სალაროში ნაღდი ფულის რაოდენობის განსაზღვრის \nპროცედურა. ინვენტარიზაციით დადგენილმა ნაშთმა შეადგინა 0 ლარი. შემოწმების \nმიერ სალაროში ფულის ნაშთი დადგინდა 371 706 ლარის ოდენობით, რაც განხილულ \nიქნა საწარმოს დირექტორზე გაცემულ ხელფასად და დაიბეგრა გადახდის წყაროსთან \nსაშემოსავლო გადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ \nყოფილა წარმოდგენილი მომჩივნის პოზიციის დამადასტურებელი ისეთი \nარგუმენტები/მტკიცებულებები, რომლებიც შეცვლიდა საგადასახადო შემოწმებით \nდადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და \nდადგენილი ფაქტობრივი გარემოებების გათვალისწინებით, მე-2 სადავო საკითხთან \nდაკავშირებით, შემოსავლების სამსახურმა მიიჩნია, რომ გადასახადის გადამხდელის \nსაგადასახადო ვალდებულებები განსაზღვრულია მართლზომიერად, ხოლო \nწარმოდგენილი საჩივარი დაუსაბუთებელია და არ არსებობს მისი დაკმაყოფილების \nსამართლებრივი საფუძველი.\nმე-3 სადავო საკითხთან დაკავშირებით,  დადგენილი ფაქტობრივი გარემოების \nმიხედვით, კომპანიის საბუღალტრო აღრიცხვის მონაცემების მიხედვით შესამოწმებელ \nპერიოდში სალაროდან გატანილია 683 900 ლარის ოდენობით. აღნიშნული თანხიდან \n253 900 ლარით ანგარიშვალდებულის პირის მიერ დაფარულია მიღებული \nმომსახურების თანხები. გადამხდელის მიერ ვერ იქნა წარმოდგენილი \nინფორმაცია/დოკუმენტაცია, რომლითაც მოხდებოდა მომსახურების გამწევი პირების \nდა შესრულებული სამუშაოს იდენტიფიცირება. 2022 წლის დეკემბრის საანგარიშო \nპერიოდში ფიქსირდება დირექტორზე სალაროდან გაცემული თანხა 130 000 ლარის \nოდენობით. გადამხდელმა ამ შემთხვევაშიც ვერ წარმოადგინა ინფორმაცია თანხის \nგაცემის მიზნობრიობასთან დაკავშირებით, ამასთანავე, არ ფიქსირდება თანხის ან/და \nთანხის ნაწილის უკან დაბრუნების ფაქტი. ასევე, 2024 წლის იანვარსა და თებერვლის \nსაანგარიშო პერიოდებში ბუღალტრული აღრიცხვის მონაცემებით სალაროდან \nგაცემულია თანხა შპს „----“-ზე, ჯამში 300 000 ლარის ოდენობით. გადამხდელის \nსიტყვიერი განმარტებით, აღნიშნული თანხა წარმოადგენს ავანსს საქონლის შესაძენად, \nთუმცა კომპანიის მიერ საქონელი მიღებული არ არის და არც თანხის მიღების ფაქტი \nფიქსირდება. შემოწმების მიერ სალაროდან გაცემული თანხა ჩაითვალა საწარმოს \nდირექტორზე გაცემულ ხელფასად და დაიბეგრა გადახდის წყაროსთან საშემოსავლო \nგადასახადით.\nამასთან, შემოსავლების სამსახური აღნიშნავს, რომ დავის წარმოების პროცესში არ \nყოფილა წარმოდგენილი მომჩივნის პოზიციის დამადასტურებელი ისეთი \nარგუმენტები/მტკიცებულებები, რომლებიც შეცვლიდა საგადასახადო შემოწმებით \nდადგენილ ფაქტობრივ გარემოებებს. \nზემოაღნიშნული სამართლებრივი ნორმების, საქმეში არსებული მასალებისა და \nდადგენილი ფაქტობრივი გარემოებების გათვალისწინებით, მე-3 სადავო საკითხთან \nდაკავშირებით, შემოსავლების სამსახურმა მიიჩნია, რომ გადასახადის გადამხდელის \n\nსაგადასახადო ვალდებულებები განსაზღვრულია მართლზომიერად, ხოლო \nწარმოდგენილი საჩივარი დაუსაბუთებელია და არ არსებობს მისი დაკმაყოფილების \nსამართლებრივი საფუძველი.\nმე-4 სადავო საკითხთან დაკავშირებით,  დადგენილი ფაქტობრივი გარემოებაა, \nრომ გადამხდელს შეძენილი აქვს ნავთობპროდუქტები (ბენზინი), მოცემულ ოპერაციაზე \nმიღებული აქვს დღგ-ის ჩათვლები. შემოწმების შედეგად დადგინდა, რომ გახარჯული \nსაწვავის ნაწილზე არ დასტურდება შესყიდული საწვავის ეკონომიკურ საქმიანობაში \nგამოყენება. ამასთან, აუდიტის დეპარტამენტის წარმომადგენლის განმარტებით, \nშემოწმების პროცესში წარდგენილ იქნა ავტომობილის იჯარის ხელშეკრულებები, ასევე \nსაწვავის ჩამოწერის აქტები, რაც ასევე თანდართულია საჩივარზე, ხოლო შემოწმების \nმიერ აღნიშნული დოკუმენტაციის საფუძველზე, განხორციელდა გახარჯული და \nეკონომიკურ საქმიანობაში გამოყენებული საწვავის ანალიზი. დადგინდა, რომ \nგახარჯულია საწვავის ნაწილი, ხოლო დანარჩენ საწვავზე არ დადასტურდა მისი \nეკონომიკურ საქმიანობაში გამოყენების ფაქტი. აღნიშნულის გათვალისწინებით, \nშეძენილი საწვავი განხილულ იქნა მიწოდებად და გადამხდელს დაერიცხა დღგ და \nსაშემოსავლო გადასახადი.\nამასთან, შემოსავლების სამსახური აღნიშნავს, რომ დავის წარმოების პროცესში არ \nყოფილა წარმოდგენილი მომჩივნის პოზიციის დამადასტურებელი ისეთი \nარგუმენტები/მტკიცებულებები, რომლებიც შეცვლიდა საგადასახადო შემოწმებით \nდადგენილ ფაქტობრივ გარემოებებს.\nზემოაღნიშნული სამართლებრივი ნორმების, საქმეში არსებული მასალებისა და \nდადგენილი ფაქტობრივი გარემოებების გათვალისწინებით, მე-4 სადავო საკითხთან \nდაკავშირებით, შემოსავლების სამსახურმა მიიჩნია, რომ გადასახადის გადამხდელის \nსაგადასახადო ვალდებულებები განსაზღვრულია მართლზომიერად, ხოლო \nწარმოდგენილი საჩივარი დაუსაბუთებელია და არ არსებობს მისი დაკმაყოფილების \nსამართლებრივი საფუძველი.\n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ :\n \n1. შპს „----ის“ (ს/ნ -----------) საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა \nსამინისტროსთან არსებულ დავების განხილვის საბჭოში (მის.: ქ. თბილისი, ვახტანგ \nგორგასლის ქ. №16) ან სასამართლოში (მის.: ქ. თბილისი, დავით აღმაშენებლის ხეივანი \n№64), საქართველოს საგადასახადო კოდექსის XIV კარით დადგენილი წესის \nშესაბამისად, ამ ბრძანების ჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/გადაწყვეტილება № 26283_2_2025.pdf": "№ 26283/2/2025\n09 თებერვალი 2026\nგ ა დ ა წ ყ ვ ე ტ ი ლ ე ბ ა\n \n \nმომჩივანი: „------“ (ს/ნ -----)\nმოპასუხე: მომსახურების დეპარტამენტი \n \n \nსაქართველოს ფინანსთა სამინისტროსთან არსებულმა დავების განხილვის საბჭომ, \n30.01.2026 წელს განიხილა და მიიღო გადაწყვეტილება ----- 8.12.2025 წელს \nრეგისტრირებულ საჩივარზე (რეგისტრაციის №26283/2/2025).\n \nდავის საგანი:\nბუნებრივი რესურსებით სარგებლობის ლიცენზიით გათვალისწინებულ გეგმაში \nშეზღუდვის მოხსნა და დარიცხული მოსაკრებლის გაუქმება.\n \nგასაჩივრებული გადაწყვეტილება:\n1. მომსახურების დეპარტამენტის 30.07.2025 წლის №21-11/56019 გადაწყვეტილება;\n2. შემოსავლების სამსახურის 5.11.2025 წლის №24434 ბრძანება.\n \nდარიცხული თანხა:\nმათ შორის:\nბუნებ. რესურ. სარგებ. მოსაკრებელი – 159 600 ლარი.\nსაურავი - 74 103.91 ლარი. 19.08.2025 წლის მდგომარეობით. \n \nფაქტების აღწერა/დარიცხვის საფუძვლები\nმომჩივანი ფლობდა სასარგებლო წიაღისეულის (არალითონები/ანდეზიტ-ბაზალტი. \nჯამური 266 000მ3 ) მოპოვების ლიცენზიებს №---- და №-----, რომელთა მოქმედების ვადაა \n23.09.2013-22.09.2018 და 23.09.2018-22.09.2023 წლები. \n---- ფინანსთა და ეკონომიკის სამინისტროდან მოწოდებული ინფორმაციით, მომჩივანზე \n------ მუნიციპალიტეტის სოფელ ----- მიმდებარე ტერიტორიაზე, ------ ანდეზიტო-\nბაზალტის გამოვლინებაზე, 5 წლის ვადით გაცემული სასარგებლო წიაღისეულის \nმოპოვების №----- ლიცენზიით, მისი მოქმედების ვადაში გათვალისწინებული იყო 266 \n000 მ 3 ანდეზიტო-ბაზალტის მოპოვება. მომჩივნის 2017 წლის 7 დეკემბრის №------ \nგანცხადების საფუძველზე, საქართველოს მთავრობის 2018 წლის 22 ოქტომბერს №1935 \nგანკარგულებით, მომჩივანზე გაცემულ სასარგებლო წიაღისეულის მოპოვების №------ \nლიცენზიაში შევიდა ცვლილება (განხორციელდა სალიცენზიო არეალის \nადგილმონაცვლეობა და ლიცენზიის მოქმედების ვადის გაგრძელება) და ---------- \nფინანსთა და ეკონომიკის მინისტრის 2018 წლის 3 დეკემბრის №----ბრძანებით, ----- \nმუნიციპალიტეტის ----- მიმდებარე ტერიტორიაზე 5 წლის ვადით გაიცა ახალი \nსალიცენზიო მოწმობა №------ (შესაბამისად ძალადაკარგულია №----- ლიცენზია), ხოლო \nლიცენზიით გათვალისწინებული მოსაპოვებელი რესურსის რაოდენობა დარჩა \nუცვლელი.\n№---- ლიცენზიაზე ათვისების გეგმა დამტკიცებულია 13.06.2019 წელს:\n2019-2020 წლები - მოსამზადებელი სამუშაოები, 2021 წელი -80 000 მ 3 , 2022 წელი - 90 000 \nმ3 , 2023 წელი - 96 000 მ 3 \n№------- ლიცენზიის ფარგლებში ათვისების გეგმის მიხედვით დასარიცხი მოსაკრებლის \nოდენობა შეადგენს:\n1. 2021 წლის I ნახევარი- 40 000 მ 3 . განაკვეთი მ 3 - 0,6 ლარი. 24 000 ლარი;\n2. 2021 წლის II ნახევარი- 40 000 მ 3 . განაკვეთი მ 3 - 0,6 ლარი. 24 000ლარი;\n\n3. 2022 წლის I ნახევარი- 45 000 მ 3 . განაკვეთი მ 3 - 0,6 ლარი. 27 000ლარი;\n4. 2022 წლის II ნახევარი- 45 000 მ 3 . განაკვეთი მ 3 - 0,6 ლარი. 27 000ლარი;\n5. 2023 წლის I ნახევარი- 64 000 მ 3 . განაკვეთი მ 3 - 0,6 ლარი. 38 400ლარი;\n6. 2023 წლის II ნახევარი- 32 000 მ 3 . განაკვეთი მ 3 - 0,6 ლარი 19 200ლარი.\nაღნიშნული ოდენობის მოსაკრებელი (სულ 159 600 ლარი) №------ ლიცენზიის \nფარგლებში წარმოდგენილი გაანგარიშებებით დარიცხულია მომჩივნის ბუნებრივი \nრესურსებით სარგებლობისათვის მოსაკრებლის პირადი აღრიცხვის ბარათზე.\nგადასახადის გადამხდელმა 2025 წლის 19 ივლისის N---- წერილით მიმართა \nმომსახურების დეპარტამენტს და ბუნებრივი რესურსებით სარგებლობისათვის \nმოსაკრებლის გაანგარიშებებში მოითხოვა შეზღუდვის მოხსნა. \nვინაიდან ბუნებრივი რესურსებით სარგებლობისათვის მოსაკრებლის I და II ნახევრის \nგაანგარიშებებში შეზღუდულია ათვისების შესაბამის გეგმაზე ნაკლები რაოდენობის \nმოსაკრებლის შეტანა, აღნიშნული შეზღუდვის მოხსნა ვერ განხორციელდა, რის \nშესახებაც პირს ეცნობა 2025 წლის 30 ივლისის №21-11/56019 გადაწყვეტილებით, რაც \nგასაჩივრდა შემოსავლების სამსახურში.\nშემოსავლების სამსახურის 5.11.2025 წლის №24434 ბრძანებით საჩივარი არ \nდაკმაყოფილდა, რაც გასაჩივრდა საქართველოს ფინანსთა სამინისტროსთან არსებულ \nდავების განხილვის საბჭოში.\n \nშემოსავლების სამსახურის გადაწყვეტილების შინაარსი\nშემოსავლების სამსახური მიუთითებს „ბუნებრივი რესურსებით სარგებლობისათვის \nმოსაკრებლების შესახებ“ საქართველოს კანონის მე-3, მე-4, მე-6 მუხლებზე, \n„გადასახადების ადმინისტრირების შესახებ“ საქართველოს ფინანსთა მინისტრის 2010 \nწლის 31 დეკემბრის №996 ბრძანებაზე, ,,სასარგებლო წიაღისეულის მოპოვების \nლიცენზიის გაცემის წესისა და პირობების შესახებ დებულების დამტკიცების თაობაზე” \nსაქართველოს მთავრობის 2005 წლის 11 აგვისტოს №136 დადგენილების მე-7 მუხლზე \nდა დადგენილ ფაქტობრივ გარემოებებზე, რომლის მიხედვით შემოსავლების \nსამსახურმა მიიჩნია, რომ მომსახურების დეპარტამენტის სადავო გადაწყვეტილება \nმართლზომიერია და არ არსებობს საჩივრის დაკმაყოფილების სამართლებრივი \nსაფუძველი. \n \nმომჩივნის არგუმენტაცია\n---- ----- ფინანსთა და ეკონომიკის მინისტრის 2018 წლის 3 დეკემბრის №01-01-3/474 \nბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის \nვადით გაიცა სალიცენზიო მოწმობა №-----, ანდეზიტო-ბაზალტის გამოვლინებაზე \nჯამური მოცულობით 226 000 კუბური მეტრი.\nლიცენზიით დაკისრებულ იქნა გარკვეული ვალდებულებები, რომლის შესრულების \nმიზნით დაიწყო მოსამზადებელი სამუშაოები. მიუხედავად იმისა, რომ ----- კანონით \nდადგენილი წესით მთავრობის განკარგულების საფუძველზე გაცემულია ლიცენზია, \nრომელსაც ვადა ამოეწურა 2023 წლის სექტემბერში, ასევე სატყეო სააგენტოს დასკვნა და \nმცირე გეო საინფორმაციო პაკეტი არის დადებითი, დღემდე სატყეო სააგენტოს მიერ არ \nგაცემულა თანხმობა ტყის ჭრაზე, რის გარეშეც ფაქტიურად შეუძლებელია წიაღისეულის \nმოპოვება, რადგან ლიცენზიით განსაზღვრული ტერიტორია დაფარულია ტყის \nსაფარით, რომელიც აღრიცხულია როგორც სახელმწიფო ტყე, ანუ ----- დღემდე ვერ \nიწყებს წიაღისეულის მოპოვებას.\nსატყეო სააგენტო არ იძლევა ნებართვას ტყის ჭრაზე, რადგან ----- ----- პროკურატურაში \nდაწყებულია გამოძიება ლიცენზიის გაცემის ფაქტზე. არაერთი მიმართვის შემდგომ \nმომჩივნისათვის ცნობილი გახდა, რომ გამოძიების დასრულებამდე ტყის ჭრის \nნებართვა არ გაიცემოდა.\nფაქტობრივად არ მოუპოვებია ბუნებრივი რესურსი და არანაირი შემოსავალი არ \nმიუღია, მოსაკრებლის დარიცხვა არ უნდა განხორციელდეს. ამბობს, რომ წიაღისეულის \nმოპოვება არ მომხდარა ლიცენზიის მფლობელის ბრალით ან უმოქმედობით. ეს იყო \n\nადმინისტრაციული ორგანოების მხრიდან უმოქმედობის და ნებართვების არ გაცემის \nშედეგი. არ ეთანხმება მომსახურების დეპარტამენტის სადავო გადაწყვეტილებას და \nითხოვს დარიცხული მოსაკრებლის გაუქმებას. \n \nდავების განხილვის საბჭო\nმხარეთა არგუმენტაციისა და წარმოდგენილი დოკუმენტაციის განხილვის შემდეგ \nსაბჭომ მიიჩნია, რომ საჩივარი არ უნდა დაკმაყოფილდეს შემდეგ გარემოებათა გამო:\n„ბუნებრივი რესურსებით სარგებლობისათვის მოსაკრებლების შესახებ“ საქართველოს \nკანონის მე-3 მუხლის „ა“ ქვეპუნქტის თანახმად, ბუნებრივი რესურსებით \nსარგებლობისათვის მოსაკრებლის გადამხდელია პირი, რომლის საქმიანობა ბუნებრივი \nრესურსებით სარგებლობისათვის საქართველოს კანონმდებლობის შესაბამისად \nექვემდებარება ლიცენზირებას. \n„ბუნებრივი რესურსებით სარგებლობისათვის მოსაკრებლების შესახებ“ საქართველოს \nკანონის მე-4 მუხლის „ა“ ქვეპუნქტის თანახმად, ბუნებრივი რესურსებით სარგებლობის \nმოსაკრებლის ობიექტია საქართველოს ტერიტორიაზე (ტერიტორიული წყლების, საჰაერო \nსივრცის, კონტინენტური შელფისა და განსაკუთრებული ეკონომიკური ზონის ჩათვლით) \nარსებული ბუნებრივი რესურსების მოცულობა (რაოდენობა), კერძოდ სასარგებლო \nწიაღისეულის მოცულობა (რაოდენობა). \nბუნებრივი რესურსებით სარგებლობისათვის მოსაკრებლების შესახებ“ საქართველოს \nკანონის მე-6 მუხლის პირველი პუნქტის „ზ“ ქვეპუნქტის თანახმად, ბუნებრივი \nრესურსებით სარგებლობისათვის მოსაკრებელი გადაიხდება სასარგებლო \nწიაღისეულით სარგებლობისათვის – სასარგებლო წიაღისეულის მოპოვების (ან წიაღით \nსარგებლობის) ლიცენზიის მიღების შემდეგ, სასარგებლო წიაღისეულის (გარდა \nმინერალური წყლებისა, მიწისქვეშა მტკნარი ჩამოსასხმელი წყლებისა და \nნახშირორჟანგისა) შემთხვევაში − 6 თვეში ერთხელ, მაგრამ არა უგვიანეს მე-6 თვის \nმომდევნო თვის 15 რიცხვისა, მინერალური წყლებისა და მიწისქვეშა მტკნარი \nჩამოსასხმელი წყლების შემთხვევაში − არა უგვიანეს ყოველი კვარტალის მომდევნო \nთვის 15 რიცხვისა, ნახშირორჟანგის (გაზი CO2) შემთხვევაში − ყოველთვიურად, არა \nუგვიანეს მომდევნო თვის 15 რიცხვისა, სასარგებლო წიაღისეულის ათვისების \nშესაბამისი გეგმით გათვალისწინებული ყოველწლიურად ასათვისებელი მოცულობის \nმიხედვით, თანაბარ ნაწილებად, ხოლო იმ შემთხვევაში, თუ მოპოვებული სასარგებლო \nწიაღისეულის მოცულობა აღემატება სასარგებლო წიაღისეულის ათვისების შესაბამისი \nგეგმით გათვალისწინებულ ყოველწლიურ ასათვისებელ მოცულობას, − ფაქტობრივად \nმოპოვებული სასარგებლო წიაღისეულის ოდენობის მიხედვით.\nამავე მუხლის მე-2 პუნქტის შესაბამისად, ბუნებრივი რესურსებით სარგებლობისათვის \nმოსაკრებლის გადამხდელი ამ მუხლის პირველი პუნქტით (გარდა ამ მუხლის პირველი \nპუნქტის „ბ“, „დ“, „დ1 “ და „ვ“ ქვეპუნქტებისა) და 1 1 პუნქტით გათვალისწინებული \nბუნებრივი რესურსებისათვის გაანგარიშებას საქართველოს ფინანსთა მინისტრის მიერ \nდადგენილი წესით, ამ მოსაკრებლის გადახდისათვის დადგენილ ვადაში წარუდგენს \nსაგადასახადო ორგანოს.\nსადავო საკითხთან დაკავშირებით წარმოდგენილია მომსახურების დეპარტამენტის \n10.12.2025 წლის №----- წერილი, სადაც აღნიშნულია შემდეგი:\nსაგადასახადო ორგანოში არსებული ინფორმაციით, გადასახადის გადამხდელი \nფლობდა 23.09.2013- 22.09.2018 წლების საანგარიშო პერიოდებზე მოქმედ სასარგებლო \nწიაღისეულის (არალითონები/ანდეზიტ-ბაზალტი. ჯამური 266000 მ 3 ) მოპოვების \nლიცენზიას №----- და 23.09.2018- 22.09.2023 წლის საანგარიშო პერიოდებზე მოქმედ \nსასარგებლო წიაღისეულის (არალითონები/ანდეზიტბაზალტი, ჯამური 266000 მ 3 ) \nმოპოვების ლიცენზიას №---.\nგადასახადის გადამხდელის განცხადების საფუძველზე, საქართველოს მთავრობის 2018 \nწლის 22 ოქტომბერს №1935 განკარგულებით, მომჩივანზე გაცემულ სასარგებლო \nწიაღისეულის მოპოვების №----- ლიცენზიაში შევიდა ცვლილება (განხორციელდა \nსალიცენზიო არეალის ადგილმონაცვლეობა და ლიცენზიის მოქმედების ვადის \n\nგაგრძელება) და ----- ფინანსთა და ეკონომიკის მინისტრის 2018 წლის 3 დეკემბრის №---- \nბრძანებით, ----- მუნიციპალიტეტის სოფელ ----- მიმდებარე ტერიტორიაზე 5 წლის \nვადით გაიცა ახალი სალიცენზიო მოწმობა №------ (შესაბამისად ძალადაკარგულია №----- \nლიცენზია), ხოლო ლიცენზიით გათვალისწინებული მოსაპოვებელი რესურსის \nრაოდენობა დარჩა უცვლელი.\n№---- ლიცენზიაზე ათვისების გეგმა დამტკიცებულია 13.06.2019 წელს: 2019-2020 \nწმოსამზადებელი სამუშაოები, 2021 წ - 80000 მ 3 , 2022 წ - 90000 მ 3 , 2023 წ - 96000 მ 3 . \nაღნიშნული ოდენობის მოსაკრებელი (სულ 159 600 ლარი) №----- ლიცენზიის ფარგლებში \nწარმოდგენილი გაანგარიშებებით დარიცხულია გადასახადის გადამხდელის \nბუნებრივი რესურსებით სარგებლობისათვის მოსაკრებლის პირადი აღრიცხვის \nბარათზე.\nმომჩივნის არგუმენტთან დაკავშირებით, რომ მას ფაქტობრივად არ მოუპოვებია \nბუნებრივი რესურსები, რის გამოც მოსაკრებლის დარიცხვა არ უნდა განხორციელდეს, \nსაბჭო განმარტავს, რომ მოქმედი კანონმდებლობის მიხედვით, სასარგებლო \nწიაღისეულის შემთხვევაში ბუნებრივი რესურსებით სარგებლობისათვის მოსაკრებლის \nდარიცხვა უკავშირდება არა ფაქტობრივ მოპოვებას, არამედ სასარგებლო წიაღისეულის \nმოპოვების ლიცენზიის არსებობასა და დამტკიცებული ათვისების გეგმით განსაზღვრულ \nასათვისებელ მოცულობას. შესაბამისად, მხოლოდ მოპოვების განუხორციელებლობა, \nმათ შორის პირისგან დამოუკიდებელი გარემოებების არსებობის შემთხვევაშიც, \nთავისთავად არ წარმოადგენს მოსაკრებლის დარიცხვის გაუქმების სამართლებრივ \nსაფუძველს. ამავე დროს, ლიცენზიის ვადამდე შეწყვეტის, გაუქმების ან ათვისების \nგეგმაში ცვლილების შეტანის მიზნით, ლიცენზიის მფლობელი უფლებამოსილია \nკანონით დადგენილი წესით მიმართოს ლიცენზიის გამცემ ადმინისტრაციულ ორგანოს \nლიცენზიის მოქმედების ვადის ამოწურვამდე, რაც მოცემულ შემთხვევაში არ \nგანხორციელებულა.\nსაბჭო დამატებით განმარტავს, რომ ლიცენზიის მოქმედებასთან, კანონიერებასთან ან \nმის რეალურ გამოყენებასთან დაკავშირებული საკითხების შეფასება არ შედის \nსაგადასახადო ორგანოს და დავების განხილვის საბჭოს კომპეტენციაში.\nაღნიშნულიდან გამომდინარე, საბჭო მიიჩნევს, რომ განხილვის მომენტისთვის \nარსებული ფაქტობრივი და სამართლებრივი გარემოებების გათვალისწინებით, \nბუნებრივი რესურსებით სარგებლობის მოსაკრებლის დარიცხვა განხორციელდა \nმართლზომიერად და არ არსებობს საჩივრის დაკმაყოფილების სამართლებრივი \nსაფუძველი.\nამასთანავე, წინამდებარე გადაწყვეტილება არ ზღუდავს მომჩივნის უფლებას, კანონით \nდადგენილ შემთხვევაში (საგადასახადო კოდექსის 308-ე მუხლი) მოითხოვოს საქმის \nგანახლება და ბუნებრივი რესურსებით სარგებლობისთვის მოსაკრებლის კორექტირება \nიმ შემთხვევაში, თუ შემდგომში უფლებამოსილი ორგანოს მიერ მიიღება \nგადაწყვეტილება ლიცენზიის სამართლებრივი სტატუსის ცვლილების ან/და მისი \nბათილად ცნობის შესახებ.\n \nსაბჭომ იხელმძღვანელა საქართველოს საგადასახადო კოდექსის 304-ე \nმუხლის პირველი ნაწილის „გ“ ქვეპუნქტით და გადაწყვიტა:\n \n1. საჩივარი არ დაკმაყოფილდეს;\n2. გადაწყვეტილება შეიძლება გასაჩივრდეს თბილისის საქალაქო სასამართლოში (ქ. \nთბილისი, დავით აღმაშენებლის ხეივანი №64) ამ გადაწყვეტილების მომჩივნისთვის \nჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2546 (1).pdf": "N 2546\n06 თებერვალი 2026\n \n \nბ რ ძ ა ნ ე ბ ა\n \n \nფ/პ ----------ის (-------------------)\n(მის.: -------------------------------)\n2026 წლის 8 იანვრის საჩივრის\nდაკმაყოფილებაზე უარის თქმის თაობაზე\n \n \nშემოსავლების სამსახურმა დავების განხილვის საბჭოს 2026 წლის 4 თებერვალს \nგამართულ სხდომაზე (ოქმი №10) განიხილა ფ/პ ----------ის (-----------------)  №--/1/2026 \nსაჩივარი, შემოსავლების სამსახურის აუდიტის დეპარტამენტის 2025 წლის 9 დეკემბრის \n№081-325 კორექტირებულ საგადასახადო მოთხოვნასთან დაკავშირებით. \n \nსადავო საკითხი\nსაგადასახადო შემოწმების გადაანგარიშების შედეგებთან დაკავშირებით: გადასახადის \nგადამხდელი არ ეთანხმება გადაანგარიშების შედეგებს, მაგრამ არგუმენტი/პოზიცია \nსაჩივარში არ აქვს მითითებული.\n \nფაქტობრივი გარემოებები:\nსაქმეში არსებული მასალებით დგინდება, რომ შემოსავლების სამსახურის 2025 წლის 19 \nაგვისტოს №18569 ბრძანებით აუდიტის დეპარტამენტის 2022 წლის 28 სექტემბრის \n№081-170 საგადასახადო მოთხოვნასთან დაკავშირებით 2025 წლის 14 და 30 აპრილის \nსაჩივრები ნაწილობრივ დაკმაყოფილდა, კერძოდ, ბრძანების სარეზოლუციო ნაწილის \nმიხედვით:\n„1. ფ/პ ----------ის (-------------------)  საჩივრები დაკმაყოფილდეს ნაწილობრივ;\n2. სადავო საკითხთან დაკავშირებით, დაევალოს აუდიტის დეპარტამენტს, 2020-2021 \nწლებში რეალიზებული საცხოვრებელი ბინების საშემოსავლო გადასახადით დაბეგვრის \nსაფუძვლით დარიცხული თანხები დაუქვემდებაროს შემცირებას;\n3. დანარჩენ ნაწილში საჩივრები არ დაკმაყოფილდეს.\n“შემოსავლების სამსახურის 2025 წლის 19 აგვისტოს №18569 ბრძანების აღსრულების \nმიზნით, აუდიტის დეპარტამენტმა გამოსცა 2025 წლის 3 დეკემბრის დასკვნა \nსაგადასახადო შემოწმების შედეგების გადაანგარიშებაზე, რომლის მიხედვითაც \nდარიცხული თანხები სულ შემცირდა 45 882 ლარით. აღნიშნულზე, გადასახადის \nგადამხდელს წარედგინა 2025 წლის 9 დეკემბრის №081-325 კორექტირებული \nსაგადასახადო მოთხოვნა.\n \nსაგადასახადო შემოწმების შედეგების გადაანგარიშების თაობაზე \nგამოცემული დასკვნის მიხედვით დგინდება შემდეგი:\nშემოსავლების სამსახურის გადაწყვეტილების შესაბამისად, შემცირებას დაექვემდებარა \nფ/პ ----------ის (-------------------)  მიერ 2020-2021 წლებში რეალიზებული საცხოვრებელი \nბინების საშემოსავლო გადასახადით დაბეგვრის საფუძვლით დარიცხული თანხები. \n \nშემოსავლების სამსახურმა განიხილა წარმოდგენილი საჩივარი და მიიჩნია, \nრომ გადასახადის გადამხდელის მოთხოვნა არ უნდა დაკმაყოფილდეს \nშემდეგ გარემოებათა გამო:\nსაქართველოს საგადასახადო კოდექსის 302-ე მუხლის მე-6 ნაწილის თანახმად, დავის \n\nგანმხილველ ორგანოებს უფლება აქვთ, საჩივარი განიხილონ დისტანციურად, \nტექნიკურ საშუალებათა გამოყენებით. მათ ასევე უფლება აქვთ, საჩივარი განიხილონ \nმომჩივნის დაუსწრებლად, თუ საქმეში არსებული მასალებიდან სრულად დგინდება \nდავის საგანთან დაკავშირებული ფაქტობრივი გარემოებები. \nსაქართველოს საგადასახადო კოდექსის 304-ე მუხლის 2 1 ნაწილის თანახმად, თუ \nგასაჩივრებული გადაწყვეტილება/საგადასახადო მოთხოვნა გამოცემულია დავის \nგანმხილველი ორგანოს მიერ მიღებული გადაწყვეტილების შესაბამისად, დავის \nგანმხილველი ორგანო იღებს გადაწყვეტილებას საჩივრის დაკმაყოფილებაზე უარის \nთქმის შესახებ. აღნიშნულ საკითხს იხილავს ის ორგანო, რომლის მიერ მიღებული \nგადაწყვეტილების მიხედვითაც იქნა გამოცემული გასაჩივრებული \nგადაწყვეტილება/საგადასახადო მოთხოვნა.\nშემოსავლების სამსახური მიუთითებს საგადასახადო შემოწმების შედეგების \nგადაანგარიშების თაობაზე აუდიტის დეპარტამენტის მიერ გამოცემულ დასკვნაზე, \nრომლის თანახმად, შემცირებას დაექვემდებარა გადასახადის გადამხდელის მიერ \n2020-2021 წლებში რეალიზებული საცხოვრებელი ბინების საშემოსავლო გადასახადით \nდაბეგვრის საფუძვლით დარიცხული თანხები.\nამასთან, შემოსავლების სამსახური აღნიშნავს, რომ მომჩივანს საგადასახადო დავის \nეტაპზე არ აქვს წარმოდგენილი ისეთი არგუმენტი/მტკიცებულება, რომელიც შეცვლიდა \nსაგადასახადო შემოწმების შედეგების გადაანგარიშებაზე გამოცემულ დასკვნაში \nასახულ ფაქტობრივ გარემოებებს.\nსაქმეზე არსებული მტკიცებულებების, აუდიტის დეპარტამენტის მიერ შედგენილი \nდასკვნის და შესაბამისად, განხორციელებული გადაანგარიშების შედეგებზე \nდაყრდნობით, შემოსავლების სამსახური მიიჩნევს, რომ შემოსავლების სამსახურის \nგადაწყვეტილების აღსრულება განხორციელებულია საქმისთვის არსებითი \nმნიშვნელობის მქონე ყველა გარემოების გამოკვლევის/შესწავლის საფუძველზე, \nგასაჩივრებული ადმინისტრაციული აქტის შინაარსი შეესაბამება დავის განხილვისას \nმიღებულ გადაწყვეტილებას და არ არსებობს წარმოდგენილი საჩივრის \nდაკმაყოფილების სამართლებრივი საფუძველი.\n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ:\n \n1. ფ/პ ----------ის (-------------------)  საჩივარი არ დაკმაყოფილდეს;\n2. აღნიშნული ბრძანება შეიძლება გასაჩივრდეს საქართველოს ფინანსთა \nსამინისტროსთან არსებულ დავების განხილვის საბჭოში (მის.: ქ. თბილისი, ვახტანგ \nგორგასლის ქ. №16) ან სასამართლოში (მის.: ქ. ქუთაისი, ვიქტორ კუპრაძის ქ. №11), \nსაქართველოს საგადასახადო კოდექსის XIV კარით დადგენილი წესის შესაბამისად, ამ \nბრძანების ჩაბარებიდან 20 კალენდარული დღის ვადაში.",
  "/home/gio/Documents/machine_learning/georgian-tax-rag/data/temp_downloads/ბრძანება N 2827 (1).pdf": "N 2827\n10 თებერვალი 2026\n \nბ რ ძ ა ნ ე ბ ა\n \n \nსს ------- (ს/ნ ---------------)\n(მის.: ----------------------------)\n2025 წლის 5 და 6 აგვისტოს საჩივრების\nდაკმაყოფილებაზე უარის თქმის თაობაზე\n \n \nშემოსავლების სამსახურმა დავების განხილვის საბჭოს 2026 წლის 15 და 30 იანვრის \nსხდომებზე (ოქმები №2 და №9) განიხილა საქართველოს ფინანსთა სამინისტროსთან \nარსებული დავების განხილვის საბჭოს 2025 წლის 11 დეკემბრის №25851/2/2025 \nგადაწყვეტილებით განსახილველად დაბრუნებული სს „------“ (ს/ნ -----) №97383/1/2025 და \n№124141/21 საჩივრები, რომლებიც ეხება შემოსავლების სამსახურის საბაჟო \nდეპარტამენტის 2025 წლის 7 ივლისის №15213 „საბაჟო სანქციის შეფარდების შესახებ” \nბრძანებას.\n \nმომჩივნის არგუმენტაცია:\nსაჩივრების ავტორი განმარტავს, რომ 2024 წლის 21 მაისს საქონლის მომწოდებელს \nგაუგზავნა წერილი, რომლითაც აცნობა წარმოშობის სერთიფიკატებთან დაკავშირებული \nპრობლემების შესახებ. იმავე დღეს ელექტრონული ფოსტით მიიღო წერილი, რომლის \nასლი 2024 წლის 22 მაისს გადაუგზავნა საბაჟო დეპარტამენტს იმ წერილთან ერთად, \nრომლითაც გადასახადის გადამხდელმა საბაჟო ორგანოს მიაწოდა ინფორმაცია მის \nმიერ განხორციელებული ღონისძიებებისა და არსებული ვითარების შესახებ. 2024 წლის \n13 ივნისს საბაჟო ოპერაციები დასრულდა და საბაჟო საწყობიდან გაიტანა საქონელი.\n2024 წლის 14 ივნისს კი საბაჟო დეპარტამენტს წარუდგინა განცხადება, რომელსაც სხვა \nდოკუმენტებთან ერთად თან ერთვოდა წარმოშობის სერტიფიკატები ( EUR.1), რომლებიც \nგაცემული იყო ექსპორტიორი ქვეყნის საბაჟო უწყების მიერ და მასზე დატანილი შტამპი \nშეესაბამებოდა საქართველოევროკავშირის ასოცირების შესახებ შეთანხმებას.\nმომჩივანმა ფინანსთა სამინისტროსთან არსებულ დავების განხილვის საბჭოსთვის \nწარდგენილ საჩივარში მიუთითა, რომ ვერ ექნებოდა სამართალდარღვევის ჩადენის \nგანზრახვა, ის ვერ ჩაიდენდა ამ სამართალდარღვევას და ვერც წარმოშობის \nსერტიფიკატში შეუსაბამო შტამპის არსებობის თავიდან აცილებას შეძლებდა. როგორც \nკი შეიტყო წარმოშობის სერტიფიკატთან დაკავშირებით შეკითხვების არსებობის შესახებ \nმან, ერთი მხრივ, დაუყოვნებლივ გადაიხადა იმპორტის გადასახდელი და მეორე მხრივ, \nტვირთის გამომგზავნს შეატყობინა ამ პრობლემის შესახებ და მოსთხოვა სიტუაციაში \nგარკვევა. \nასევე მიუთითა საქართველოს საბაჟო კოდექსის 163-ე მუხლის მე-11 ნაწილზე და \nმიაჩნია, რომ მისი ქმედება იყო კეთილსინდისიერი და არ ეწინააღმდეგებოდა ან/და \nარღვევდა საქართველოს კანონმდებლობას (მათ შორის საქართველოს საბაჟო კოდექსს) \nდა არ არსებობდა საფუძველი მომჩივანისთვის ერთი მხრივ, იმპორტის გადასახდელის \nდარიცხვის და მეორე მხრივ, ჯარიმის დაკისრების საფუძველი.\nაღნიშნულზე მითითებით ითხოვა დაუბრუნდეს სადავო აქტის საფუძველზე \nგადახდილი ჯარიმა.\n \nფაქტობრივი გარემოებები:\nსაქმის მასალებითა და საბაჟო დეპარტამენტიდან წარმოდგენილი ინფორმაციით \nირკვევა, რომ 2024 წლის 25 აპრილს სს „-----“ (ს/ნ ------) მიერ №----- საბაჟო დეკლარაციით \n\nთავისუფალ მიმოქცევაში გაშვების პროცედურაში წინასწარ დადეკლარირდა 609785.36 \nლარის საბაჟო ღირებულების საქონელი\n(მ/მ რეზერვუარი ლუდის ფერმენტაციისთვის – 5 ერთეული; თხევადი ნახშირორჟანგის \nმ/მ რეზერვუარი – 1 ერთეული), რომელიც პრეფერენციული წარმოშობის სერტიფიკატის \n(EUR1 №------ 25.04.2024) საფუძველზე გათავისუფლდა იმპორტის გადასახადისაგან. \nაღნიშნულ დეკლარაციას მონაცემთა ავტომატიზებული სისტემა „-------“-ის მიერ \nგანესაზღვრა „წითელი დერეფანი“.\nსაბაჟო ორგანოს უფლებამოსილი თანამშრომლის მიერ განხორციელდა №------- \n(25.04.2024) დეკლარაციის და თანმხლები დოკუმენტების კამერალური შემოწმება და \nსაქონლის დათვალიერება, რის შედეგადაც გამოვლინდა, რომ დეკლარირებისას \nწარმოდგენილი №------ (25.04.2024) წარმოშობის სერტიფიკატი ( EUR.1) არ იყო გაცემული \nექსპორტიორი ქვეყნის საბაჟო უწყების მიერ და მასზე დატანილი შტამპი არ \nშეესაბამებოდა საქართველო-ევროკავშირის ასოცირების შესახებ შეთანხმებას, რის \nგამოც არ იქნა გათვალისწინებული პრეფერენციული წარმოშობის სერტიფიკატი. \nვინაიდან მითითებული საქონლის საბაჟო ღირებულება აჭარბებდა 15 000 ლარს, \nსაქართველოს საბაჟო კოდექსის 164-ე მუხლის მე-5 ნაწილის „ა“ ქვეპუნქტის შესაბამისად, \nსაქმის მასალები, საბაჟო დეპარტამენტის 2024 წლის 29 მაისის №------ წერილით, \nქვემდებარეობით გადაეგზავნა საქართველოს ფინანსთა სამინისტროს საგამოძიებო \nსამსახურს.\nსაქართველოს ფინანსთა სამინისტროს საგამოძიებო სამსახურის საგამოძიებო \nდეპარტამენტის საბაჟო წესების დარღვევის წინააღმდეგ ბრძოლის სამმართველოს 2025 \nწლის 19 ივნისის №------ წერილით საბაჟო დეპარტამენტს ეცნობა, რომ წარდგენილი \nმასალების შესწავლის შედეგად არ დაწყებულა გამოძიება და ეთხოვა შესაბამისი \nკანონმდებლობის მიხედვით მოქმედება.\nსაქმის მასალებით დადგინდა, რომ სს „-----“ (ს/ნ ------) მხრიდან ადგილი ჰქონდა საბაჟო \nდეკლარაციასა და მის თანმხლებ დოკუმენტში 609785.36 ლარის საბაჟო ღირებულების \nსაქონელზე არასწორი მონაცემის არსებობისას იმპორტის გადასახდელის ოდენობის \n86345.32 ლარით (იმპორტის გადასახადი 73174 ლარი; დღგ 13171.32 ლარი) შემცირებას \nდა პირს აღნიშნული მართლსაწინააღმდეგო ქმედებისათვის არ დაეკისრა \nსისხლისსამართლებრივი პასუხისმგებლობა, საბაჟო დეპარტამენტის 2025 წლის 7 \nივლისის №15213 ბრძანებით, სს „-----“ (ს/ნ -----) დაეკისრა საქართველოს საბაჟო კოდექსის \n167-ე მუხლის პირველი ნაწილით განსაზღვრული პასუხისმგებლობა და საბაჟო სანქციის \nსახით შეეფარდა ჯარიმა 86345.32 ლარის ოდენობით.\nსს „-------“ (ს/ნ -------) უფლებამოსილი წარმომადგენლის მიერ 2024 წლის 14 ივნისს №----- \nგანცხადებით საბაჟო დეპარტამენტში წარდგენილი იქნა ბერძნული პრეფერენციული \nგადაადგილების სერთიფიკატები ( EUR.1), რომელთა ავთენტურობის დადგენის მიზნით, \nსაბაჟო დეპარტამენტმა №------ 20.06.2024 წერილით მიმართა ------ შესაბამის სამსახურს. \n------- საბაჟო სამსახურის საპასუხო წერილით, დადასტურდა სს „------“ მიერ 2024 წლის 14 \nივნისს №------ განცხადებით წარდგენილი პრეფერენციული გადაადგილების \nსერთიფიკატების ( EUR.1) ნამდვილობა, რის საფუძველზე, 2025 წლის 6 აგვისტოს \nცვლილება შევიდა ------ საქონლის საბაჟო დეკლარაციაში და 86345.32 ლარით შემცირდა \nდეკლარაციით დარიცხული იმპორტის გადასახდელი (იმპორტის გადასახადი 73174 \nლარი; დღგ 13171.32 ლარი). \nსადავო 2025 წლის 7 ივლისის №15213 „საბაჟო სანქციის შეფარდების შესახებ” ბრძანება \nდა და 2024 წლის 25 აპრილის №------ საქონლის საბაჟო დეკლარაციით იმპორტის \nგადასახდელის დარიცხვა მომჩივანმა გაასაჩივრა (№97383/1/2025 და №124141/21 \nსაჩივრები) შემოსავლების სამსახურში, რომლის 2025 წლის 25 აგვისტოს №18822 \nბრძანებით საჩივრები №------ 25.04.2024 საქონლის საბაჟო დეკლარაციით დარიცხული \nიმპორტის გადასახდელის შემცირების მოთხოვნის ნაწილში საქართველოს \nსაგადასახადო კოდექსის 301-ე მუხლის „დ“ ქვეპუნქტის საფუძველზე დარჩა \nგანუხილველი, ხოლო საბაჟო დეპარტამენტის 2023 წლის 7 ივლისის №15213 ბრძანების \nგასაჩივრების ნაწილში არ დაკმაყოფილდა.\n\nმომჩივანმა საბაჟო დეპარტამენტის 2025 წლის 7 ივლისის №15213 ბრძანება და \nშემოსავლების სამსახურის 2025 წლის 25 აგვისტოს №18822 ბრძანება გაასაჩივრა \nსაქართველოს ფინანსთა სამინისტროსთან არსებული დავების განხილვის საბჭოში.\nა) სამართალდამრღვევ პირს განსახილველ ფაქტამდე 12 კალენდარული თვის \nგანმავლობაში იმავე ქმედების ჩადენისთვის პასუხისმგებლობა დაკისრებული არ \nჰქონია;\nბ) საბაჟო დეპარტამენტში წარმოდგენილი საქონლის შეღავათიანი (პრეფერენციული) \nწარმოშობის სერტიფიკატის ორიგინალის, სათანადოდ დამოწმებული ასლის ან \nრეტროსპექტიულად გაცემული სერტიფიკატის საფუძველზე, საბაჟო დეკლარაციაში \nგანხორციელებულია შესაბამისი ცვლილება (შემცირებულია იმპორტის გადასახდელის \nთანხა);\nგ) საბაჟო დეკლარაციაში ცვლილების განხორციელებიდან 10 კალენდარული დღის \nვადაში წარმოდგენილია საბაჟო სანქციისაგან გათავისუფლების თხოვნით განცხადება.\nფინანსთა სამინისტროსთან არსებული დავების განხილვის საბჭომ თავის \nგადაწყვეტილებაში ასევე მიუთითა საგადასახადო კოდექსის 302-ე მუხლის მე-6 \nნაწილზე, რომელიც ადგენს, რომ დავის განმხილველ ორგანოებს უფლება აქვთ, \nსაჩივარი განიხილონ მომჩივნის დაუსწრებლად, თუ საქმეში არსებული მასალებიდან \nსრულად დგინდება დავის საგანთან დაკავშირებული ფაქტობრივი გარემოებები. \nსაბჭომ ასევე მიუთითა, რომ აღნიშნული ნორმის საფუძველზე, მომჩივნის მოწვევის \nგარეშე საჩივრის განხილვა შესაძლებელია, როდესაც საქმეში არსებული მასალებიდან \nსრულად დგინდება დავის საგანთან დაკავშირებული ფაქტობრივი გარემოებები, \nამასთანავე, ფაქტობრივი გარემოებები, რომელსაც დარიცხვა ეფუძნება არ არის სადავო \nან სადავოა თუმცა დადგენილია დავის განმხილველი ორგანოს მიერ საჩივრის \nგანხილვის ეტაპზე.\nსაბჭომ მიიჩნია, რომ განსახილველ შემთხვევაში, საქმეში არსებული მასალებიდან \nსადავო საკითხთან დაკავშირებული ფაქტობრივი გარემოებები სრულად ვერ დგინდება, \nხოლო მათი ნაწილი სადავოა. შემოსავლების სამსახურში საჩივრის განხილვა \nგანხორციელდა გადასახადის გადამხდელის მონაწილეობის გარეშე. შესაბამისად, \nშემოსავლების სამსახურის მიერ სათანადოდ არ არის გამოკვლეული სადავო საკითხი.\nსაბჭომ ყურადღება გაამახვილა საქმის გარემოებებზე, მხარეთა არგუმენტაციაზე და იმ \nგარემოების გათვალისწინებით, რომ საქმისათვის არსებითად მნიშვნელოვანი \nფაქტობრივი გარემოებები სადავოა, ხოლო, საქართველოს ფინანსთა სამინისტროს \nსისტემაში საჩივრის განხილვის პირველ ეტაპზე საჩივარი განხილულია მომჩივნის \nმონაწილეობის გარეშე, მიიჩნია, რომ სადავო საკითხი საჭიროებს დამატებით შესწავლას \nმომჩივნის მონაწილეობით, რისთვისაც საჩივარი დააკმაყოფილა ნაწილობრივ, \nნაწილობრივ გააუქმა შემოსავლების სამსახურის 2025 წლის 25 აგვისტოს №18822 \nბრძანება და საჩივარი, მომჩივნის მონაწილეობით, ხელახლა განსახილველად \nდაუბრუნა შემოსავლების სამსახურს. დანარჩენ ნაწილში საჩივარი არ დააკმაყოფილა.\nსაბაჟო დეპარტამენტიდან დამატებით გადმოგზავილი ინფორმაციით ირკვევა, რომ \nსაბაჟო დეპარტამენტმა რეტროსპექტიულად გაცემული სერტიფიკატების საფუძველზე, \nსაბაჟო დეკლარაციაში ცვლილება (იმპორტის გადასახდელის თანხის შემცირება) \nგანახორციელა დავის ეტაპზე, მას შემდეგ რაც 2025 წლის 6 აგვისტოს სს „-----“ (ს/ნ -----) \n№124085/21-04 საჩივრით მიმართა შემოსავლების სამსახურს. მითითებულ კომპანიას \nსაბაჟო დეკლარაციაში ცვლილების განხორციელებიდან 10 კალენდარული დღის ვადაში \nარ წარმოუდგენია საბაჟო სანქციისაგან გათავისუფლების თხოვნით განცხადება. \n \nშემოსავლების სამსახურმა მიიჩნია, რომ მომჩივნის მოთხოვნა არ უნდა \nდაკმაყოფილდეს შემდეგ გარემოებათა გამო:\nსაქართველოს საგადასახადო კოდექსის 306-ე მუხლის მე-2 ნაწილის შესაბამისად, დავის \nგანმხილველი ორგანოს ძალაში შესული გადაწყვეტილების შესრულება \nსავალდებულოა.\nსაქართველოს საბაჟო კოდექსის მე-13 მუხლით დადგენილია, რომ პირის მიერ საბაჟო \n\nდეკლარაციის, დროებით შენახვის დეკლარაციის, საქონლის შემოტანის ზოგადი \nდეკლარაციის, საქონლის გატანის ზოგადი დეკლარაციის, რეექსპორტის დეკლარაციის ან \nრეექსპორტის შეტყობინების წარდგენა, აგრეთვე ავტორიზაციის ან საბაჟო ორგანოს სხვა \nგადაწყვეტილების მისაღებად განაცხადის წარდგენა წარმოშობს აღნიშნული პირის \nვალდებულებას: \nა) დეკლარაციაში, შეტყობინებაში ან განაცხადში ინფორმაცია ასახოს სწორად და \nსრულად; \nბ) უზრუნველყოს, რომ დეკლარაციისთვის, შეტყობინებისთვის ან განაცხადისთვის \nდართული დოკუმენტი იყოს ნამდვილი, სწორი და ძალაში მყოფი; \nგ) შეასრულოს საქონლის საბაჟო პროცედურაში მოქცევასთან ან ნებადართული \nსაქმიანობის განხორციელებასთან დაკავშირებული მოთხოვნები.\nსაქართველოს საბაჟო კოდექსის 36-ე მუხლის პირველი ნაწილის მიხედვით, საქონლის \nწარმოშობა განისაზღვრება საქონლის საქართველოს საბაჟო ტერიტორიაზე შემოტანისას \nან/და საქონლის საქართველოს საბაჟო ტერიტორიიდან გატანისას ვაჭრობაში დამცავი \nღონისძიებების განხორციელების მიზნით. \nშემოსავლების სამსახური მიუთითებს, რომ საქონლის წარმოშობის სერტიფიკატი არის \nსაქონლის აღწერის განსაზღვრული ფორმის დოკუმენტი, რომლითაც მისი გაცემისათვის \nუფლებამოსილი ორგანო ერთმნიშვნელოვნად ადასტურებს, რომ საქონელი, რომელზეც \nგაცემულია ეს სერტიფიკატი, წარმოშობილია მოცემული ქვეყნიდან.\nპრეფერენციული წარმოშობის სერთიფიკატი ადგენს გარკვეულ სატარიფო \nუპირატესობებს, რაც გულისხმობს შემცირებულ ან ნულოვან განაკვეთს საქონლისათვის, \nრომელიც ვაჭრობის საგანს წარმოადგენს პრეფერენციული ხელშეკრულების მონაწილე \nსახელმწიფოთა შორის. აქედან გამომდინარე, პრეფერენციული წარმოშობის წესები \nუფრო მკაცრია და პრეფერენციული წარმოშობის სერტიფიკატების გაცემის წესები, \nპრეფერენციული წარმოშობის კრიტერიუმები განსაზღვრულია შესაბამისი \nსართაშორისო ხელშეკრულებებით.\nსაქართველოს საბაჟო კოდექსის 163-ე მუხლის პირველი ნაწილის შესაბამისად, საბაჟო \nსამართალდარღვევა არის პირის მართლსაწინააღმდეგო ქმედება (მოქმედება ან \nუმოქმედობა), რომლის ჩადენისთვისაც ამ კოდექსით გათვალისწინებულია \nპასუხისმგებლობა.\nამავე კოდექსის 167-ე მუხლის პირველი ნაწილის მიხედვით, საბაჟო დეკლარაციასა და \nმის თანმხლებ დოკუმენტში არასწორი მონაცემის არსებობისას იმპორტის \nგადასახდელის ოდენობის შემცირება (გარდა ამ მუხლის მე-3 და მე-4 ნაწილებით \nგათვალისწინებული შემთხვევებისა) – იწვევს დაჯარიმებას საბაჟო დეკლარაციაში \nშემცირებული იმპორტის გადასახდელის თანხის 100 პროცენტის ოდენობით.\nამავე მუხლის შენიშვნის მიხედვით, თუ საბაჟო დეკლარაციასა და მის თანმხლებ \nდოკუმენტში არასწორი მონაცემის შეტანით იმპორტის გადასახდელის ოდენობა \nშემცირდა იმ საქონელზე, რომლის საბაჟო ღირებულება 15 000 ლარს აჭარბებს, ამ \nმუხლის პირველი და მე-2 ნაწილები გამოიყენება იმ შემთხვევაში, თუ პირს აღნიშნული \nქმედებისთვის სისხლისსამართლებრივი პასუხისმგებლობა არ დაეკისრა.\nსაქართველოს საბაჟო კოდექსის 163-ე მუხლის მე-11 ნაწილი ადგენს საბაჟო \nორგანოს/დავის განმხილველ ორგანოს უფლებას, პირი გაათავისუფლოს ამ კოდექსით \nგათვალისწინებული საბაჟო სანქციისგან, თუ შესაბამისი საბაჟო სამართალდარღვევა \nჩადენილია შეცდომით/არცოდნით.\n“საგადასახადო/საბაჟო ორგანოს მიერ ცალკეული ღონისძიებების განხორციელების \nშესახებ მეთოდური მითითების დამტკიცების თაობაზე” შემოსავლების სამსახურის \nუფროსის 2022 წლის 11 აპრილის №9021 ბრძანებით დამტკიცებული “საქართველოს \nსაბაჟო კოდექსის 165-ე მუხლით, 167-ე მუხლის პირველი და მე-3 ნაწილებითა და 172-ე \nმუხლის პირველი ნაწილით გათვალისწინებული სანქციებისაგან ამავე კოდექსის 163-ე \nმუხლის მე-11 ნაწილის საფუძველზე პირის გათავისუფლების ღონისძიებების” \n(დანართი №1) მე-4 პუნტით დადგინდა, რომ საბაჟო დეკლარაციასა და მის თანმხლებ \nდოკუმენტში არასწორი მონაცემის არსებობისას იმპორტის გადასახდელის ოდენობის \n\nშემცირებისათვის (რაც გამოწვეულია საქონლის შეღავათიანი (პრეფერენციული) \nწარმოშობის სერტიფიკატის არასწორად გამოყენებით) საქართველოს საბაჟო კოდექსის \n167-ე მუხლის პირველი და მესამე ნაწილებით გათვალისწინებული სანქციისაგან პირის \nგათავისუფლება შესაძლებელია განახორციელოს საბაჟო დეპარტამენტმა, თუ:\nა) სამართალდამრღვევ პირს განსახილველ ფაქტამდე 12 კალენდარული თვის \nგანმავლობაში იმავე ქმედების ჩადენისთვის პასუხისმგებლობა დაკისრებული არ \nჰქონია; \nბ) საბაჟო დეპარტამენტში წარმოდგენილი საქონლის შეღავათიანი (პრეფერენციული) \nწარმოშობის სერტიფიკატის ორიგინალის, სათანადოდ დამოწმებული ასლის ან \nრეტროსპექტიულად გაცემული სერტიფიკატის საფუძველზე, საბაჟო დეკლარაციაში \nგანხორციელებულია შესაბამისი ცვლილება (შემცირებულია იმპორტის გადასახდელის \nთანხა);\nგ) საბაჟო დეკლარაციაში ცვლილების განხორციელებიდან 10 კალენდარული დღის \nვადაში წარმოდგენილია საბაჟო სანქციისაგან გათავისუფლების თხოვნით განცხადება.\nამ შემთხვევაში საბაჟო დეპარტამენტი უფლებამოსილია, გამოსცეს ბრძანება საბაჟო \nსანქციისგან პირის გათავისუფლების შესახებ და გადამხდელის პირადი აღრიცხვის \nბარათზე განახორციელოს შესაბამისი ჯარიმის თანხის კორექტირება.\nდადგენილია, რომ 2024 წლის 25 აპრილს მომჩივნის მიერ №------ საბაჟო დეკლარაციით \nთავისუფალ მიმოქცევაში გაშვების პროცედურაში წინასწარ დადეკლარირდა 609785.36 \nლარის საბაჟო ღირებულების საქონელი, რომელიც პრეფერენციული წარმოშობის \nსერტიფიკატის ( EUR1 №------ 25.04.2024) საფუძველზე გათავისუფლდა იმპორტის \nგადასახადისაგან.\nდადგენილია ასევე, რომ დეკლარირებისას წარმოდგენილი №------ (25.04.2024) ----- \nწარმოშობის სერტიფიკატი ( EUR.1) არ იყო გაცემული ექსპორტიორი ქვეყნის საბაჟო \nუწყების მიერ და ასევე, მასზე დატანილი შტამპი არ შეესაბამებოდა საქართველო-\nევროკავშირის ასოცირების შესახებ შეთანხმებას, რის გამოც არ იქნა გათვალისწინებული \nპრეფერენციული წარმოშობის სერტიფიკატი. შესაბამისად, ადგილი ჰქონდა საბაჟო \nდეკლარაციასა და მის თანმხლებ დოკუმენტში არასწორი მონაცემის არსებობისას \nიმპორტის გადასახდელის ოდენობის შემცირების ფაქტს, რაც წარმოადგენს პირის \nმართლსაწინააღმდეგო ქმედებას (მოქმედება ან უმოქმედობა), რომლის ჩადენისთვისაც \nსაქართველოს საბაჟო კოდექსით გათვალისწინებულია პასუხისმგებლობა. ამდენად, \nმომჩივნისთვის სადავო ოქმით საქართველოს საბაჟო კოდექსით 167-ე მუხლის პირველი \nნაწილის შესაბამისად დაკისრებული პასუხისმგებლობა მართლზომიერია. \nსადავო საკითხთან დაკავშირებით საგულისხმოა ის ფაქტი, რომ სს „-----“ (ს/ნ ------) \nუფლებამოსილი წარმომადგენლის მიერ 2024 წლის 14 ივნისს №------ განცხადებით \nწარმოდგენილი იქნა რეტროსპექტიულად გაცემული №------, №------, №------, №------, №------, \n№------ (29.04.2024) ------პრეფერენციული გადაადგილების სერთიფიკატები ( EUR.1). \nაღნიშნული რეტროსპექტიულად გაცემული ------ პრეფერენციული გადაადგილების \nსერთიფიკატების ავთენტურობის დადგენის მიზნით, საბაჟო დეპარტამენტმა №------ \n20.06.2024 წერილით მიმართა ------ შესაბამის სამსახურს.\n----- საბაჟო სამსახურის საპასუხო წერილით, დადასტურდა სს „------“ მიერ წარდგენილი \nპრეფერენციული გადაადგილების სერთიფიკატების ( EUR.1) ნამდვილობა, რის \nსაფუძველზე, 2025 წლის 6 აგვისტოს ცვლილება შევიდა ----- საქონლის საბაჟო \nდეკლარაციაში და 86345.32 ლარით შემცირდა დეკლარაციით დარიცხული იმპორტის \nგადასახდელი (იმპორტის გადასახადი 73174 ლარი; დღგ 13171.32 ლარი).\nამდენად, საბაჟო დეპარტამენტმა რეტროსპექტიულად გაცემული სერტიფიკატების \nსაფუძველზე, საბაჟო დეკლარაციაში ცვლილება (იმპორტის გადასახდელის თანხის \nშემცირება) განახორციელა დავის ეტაპზე, მას შემდეგ რაც სს „-----“ (ს/ნ -----) 2025 წლის 5 \nაგვისტოს №---- და 6 აგვისტოს №------ საჩივრებით მიმართა შემოსავლების სამსახურს. \nშესაბამისად, სს „-----“ (ს/ნ -----) საბაჟო დეკლარაციაში ცვლილების განხორციელებიდან \n10 კალენდარული დღის ვადაში არ წარუდგენია საბაჟო სანქციისაგან გათავისუფლების \nთხოვნით განცხადება. შესაბამისად, არ იყო შესრულებული შემოსავლების სამსახურის \n\nუფროსის 2022 წლის 11 აპრილის №9021 ბრძანებით დამტკიცებული „საქართველოს \nსაბაჟო კოდექსის 165-ე მუხლით, 167-ე მუხლის პირველი და მე-3 ნაწილებითა და 172-ე \nმუხლის პირველი ნაწილით გათვალისწინებული სანქციებისაგან ამავე კოდექსის 163-ე \nმუხლის მე-11 ნაწილის საფუძველზე პირის გათავისუფლების ღონისძიებების“ \n(დანართი №1) მეთოდური მითითების მე-4 პუნქტის „ბ“ და „გ“ ქვეპუნქტებით \nგათვალისწინებული მოთხოვნები და გამომდინარე აქედან, საბაჟო დეპარტამენტის \nმიერ სს „-----“ (ს/ნ -----) გათავისუფლება საქართველოს საბაჟო კოდექსის 167-ე მუხლის \nპირველით ნაწილით გათვალისწინებული სანქციისგან საფუძველს მოკლებულია. \nზემოაღნიშნული სამართლებრივი ნორმებისა და დადგენილი ფაქტობრივი \nგარემოებების გათვალისწინებით, შემოსავლების სამსახურმა მიიჩნია, რომ სადავო \nადმინისტრაციული აქტი და დაკისრებული პასუხისმგებლობა შეესაბამება \nსაქართველოს კანონმდებლობით გათვალისწინებულ მოთხოვნებს და არ არსებობს \nსაჩივრების დაკმაყოფილების საფუძველი. ამასთან, განსახილველ შემთხვევაში \nსაქართველოს საბაჟო კოდექსის 163-ე მუხლის მე-11 ნაწილის გამოყენება შემოსავლების \nსამსახურს მიზანშეწონილად არ მიაჩნია. \n \nსაქართველოს საგადასახადო კოდექსის 304-ე მუხლის საფუძველზე,\n \nვ ბ რ ძ ა ნ ე ბ:\n \n1. სს „-----“ (ს/ნ -----) საჩივარი არ დაკმაყოფილდეს;\n2. ბრძანება შეიძლება გასაჩივრდეს საქართველოს ფინანსთა სამინისტროსთან \nარსებულ დავების განხილვის საბჭოში (მის: ქ. თბილისი, ვახტანგ გორგასლის ქ. №16) ან \nთბილისის საქალაქო სასამართლოში (მის.: ქ. თბილისი, დავით აღმაშენებლის ხეივანი \n№64), საქართველოს საგადასახადო კოდექსის XIV კარით დადგენილი წესით, ამ \nბრძანების ჩაბარებიდან 20 კალენდარული დღის ვადაში."
}